Category,Story
Science,"،تصویر کا ذریعہMARIO TAMA/GETTY IMAGESپاکستان کی طرح دنیا بھر میں کورونا وائرس کی نئی قسم اومیکرون کے پھیلاؤ میں تیزی سے اضافہ ہو رہا ہے اور اس کے پھیلاؤ کے سدباب کے لیے سخت نوعیت کے مختلف اقدامات اٹھائے جا رہے ہیں۔اسلام آباد میں پریس کانفرنس کے دوران وزیراعظم کے معاون خصوصی برائے صحت ڈاکٹر فیصل سلطان اور وفاقی وزیر منصوبہ بندی اسد عمر نے بتایا کہ گذشتہ تین سے چار ہفتوں میں پاکستان میں بھی وائرس کی نئی قسم کے پھیلاو میں تیزی آئی ہے۔ ان کے مطابق وائرس کی نئی قسم کے زیادہ تر کیسز، لگ بھگ ساٹھ فیصد، دو بڑے شہروں کراچی اور لاہور میں سامنے آئے ہیں۔انہوں نے کہا کہ عوام کو چاہیے کہ فورا کورونا کی ویکیسن لگوائیں اور جو افراد ویکسین لگوا چکے ہیں وہ تیسری خوراک (بوسٹر) لگوائیں۔ اہم بات یہ ہے کہ وائرس کی یہ نئی قسم اب تک اتنی زیادہ مہلک اور جان لیوا تو ثابت نہیں ہوئی جس کا خطرہ تھا لیکن جس تیز رفتاری سے اس کا پھیلاؤ ہو رہا ہے، وہ ایک پریشان کن امر ہے۔ اسی لیے یہ جاننا نہایت ضروری ہے کہ وائرس کی اس نئی قسم کی کیا علامات ہیں اور کیا یہ گذشتہ وائرس کی نسبت مختلف طریقے سے انسانی جسم پر اثر انداز ہوتی ہے؟،تصویر کا ذریعہEPAگزشتہ 24 گھنٹوں میں انڈیا میں 90,000 سے زیادہ افراد میں کورونا وائرس کی تشخیص ہوئی ہے جس میں 26 سو سے زیادہ متاثرین میں اومیکرون کی تشخیص ہوئی ہے۔ انڈیا کی ویکسین ٹاسک فورس کے سربراہ ملک میں وبا کی تیسری لہر شروع ہونے کی تصدیق کی ہےاب تک کی تحقیق اور منظر عام پر آنے والی معلومات کے مطابق جب اومیکرون کسی بھی شخص پر حملہ آور ہوتا ہے تو شروع شروع میں ایسا لگتا ہے کہ متاثرہ فرد کو نزلہ یا زکام ہے، کیوںکہ اس وائرس کے لاحق ہونے کی ابتدائی علامات کچھ ایسی ہی ہیں۔ دیگر عام علامات میں گلے میں خراش، ناک کا بہنا اور سر درد شامل ہیں۔کیا پاکستان میں اومیکرون وائرس کی قسم کی علامات دنیا کے دیگر ممالک سے مختلف ہیں یا ویسی ہی ہیں؟ یہ سوال بی بی سی نے سندھ کی وزیر صحت سے کیا جہاں سب سے پہلے پاکستان میں اومیکرون کا کیس سامنے آیا تھا۔ ڈاکٹر عذرا فضل پیچوہو نے بتایا کہ اب تک یہی دیکھا گیا ہے کہ اومیکرون کی علامات نسبتا ہلکی اور فلو جیسی ہیں جو کورونا وائرس کی  دیگر اقسام سے زیادہ مختلف نہیں۔ انھوں نے کہا کہ اِن علامات میں ناک کا بہنا، کھانسی اور بخار شامل ہیں۔ ڈاکٹر عذرا کے مطابق اہم بات یہ ہے کہ اومیکرون کس حد تک کسی کو متاثر کرتا ہے اس کا انحصار کافی حد تک اس بات پر ہے کہ کیا متاثرہ شخص نے کورونا کی ویکیسن لگوا رکھی ہے یا نہیں اور آخری ویکیسن لگوائے کتنا عرصہ گزر چکا ہے۔ اومیکرون سے قبل منظر عام پر آنے والی کورونا وائرس کی دیگر اقسام میں ایک اہم علامت یہ تھی کہ متاثرہ مریض کو شکایت ہوتی تھی کہ اس کی سونگھنے اور چکھنے کی صلاحیت ختم ہو چکی ہے یعنی نا تو کسی کھانے کا ذائقہ آتا تھا اور نا ہی کسی قسم کی خوشبو یا بدبو کا احساس ہوتا تھا۔ یہ ایک اہم نشانی تھی جس سے معلوم ہو سکتا تھا کہ یہ کورونا وائرس ہی ہے۔لیکن اومیکرون میں یہ علامات اس شدت سے ظاہر نہیں ہوتیں۔ پرانے وائرس میں مریض کو کھانسی اور بخار کی علامات بھی ظاہر ہوتی تھیں۔ ماہرین کے مطابق اومیکرون میں یہ علامات بھی اتنی حد تک عام نہیں لیکن اب تک عالمی اور سرکاری سطح پر کورونا وائرس کی سب سے بڑی تین علامات یہی ہیں کہ مریض کو کھانسی اور سر درد کے ساتھ ذائقے اور سونگھنے کی حسوں میں کمی محسوس ہو گی۔ اس کی ایک بڑی وجہ یہ بھی ہے کہ اب تک اومیکرون وائرس سے متعلق اعداد و شمار پر تحقیق کی کمی ہے۔  ،تصویر کا ذریعہGetty Imagesزوئی کووڈ ایپ نے سینکڑوں افراد سے یہ سوال کیا کہ ان میں کورونا کی کیا علامات ظاہر ہوئیں اور بعد میں ان کو کون سے وائرس کی تشخیص ہوئی۔ ماہرین نے ان اعداد و شمار کا جائزہ لے کر یہ بتایا کہ کسی کو بھی ان پانچ اہم علامات پر نظر رکھنی چاہیے جن میں ناک کا بہنا، سر درد، تھکاوٹ، گلے میں خراش اور چھینکیں آنا شامل ہیں۔اگر یہ علامات ظاہر ہوں تو فوری طور پر اپنا ٹیسٹ کروانا چاہیے تاکہ کورونا وائرس کی تشخیص اور تصدیق ہو سکے۔ جس کے بعد ہی یہ معلوم کیا جا سکے گا کہ وائرس کی کون سی قسم نے متاثر کیا ہے۔مزید پڑھیے:پاکستان میں کورونا وائرس ویکسین کی تیسری خوراک اب میسرویکسین کی تیسری خوراک اومیکرون کو روکنے میں ’88 فیصد مؤثر‘اومیکرون قسم کہاں سے آئی، سائنسدانوں کو یہ پتا لگانے سے کیا فائدہ ہو گا؟ اب تک ماہرین کا ماننا ہے کہ اومیکرون وائرس کورونا کی کسی بھی پرانی قسم بشمول ڈیلٹا سے زیادہ تیزی سے پھیلا ہے۔ لیکن مثبت بات یہ ہے کہ اومیکرون کی اس خصوصیت کے باوجود اس نے لوگوں کو اتنا متاثر نہیں کیا جتنا ڈیلٹا نے کیا تھا۔اسی وجہ سے اومیکرون سے متاثرہ افراد کو ہسپتال میں داخلے کی ضرورت کم پڑتی ہے۔ اس کی کئی وجوہات بیان کی جا رہی ہیں۔ ایک اندازہ یہ ہے کہ اومیکرون پرانے وائرس کی اقسام کی طرح پھیپھڑوں پر اثر انداز نہیں ہوتا جس کی وجہ سے مرض میں شدت نہیں آتی اور یہ اتنا زیادہ مہلک نہیں رہتا۔ دوسری جانب جہاں گذشتہ دو سال کے دوران طب کے شعبے نے وائرس سے نمٹنے کے لیے کسی حد تک اپنے آپ کو تیار کر لیا ہے وہیں کورونا وائرس کی ویکسین کے عام ہونے سے بھی فرق پڑا ہے۔ کیمبرج یونیورسٹی کی جانب سے کی گئی ایک دوسری تحقیق میں پتا چلا ہے کہ وائرس کی قسم ڈیلٹا کے مقابلے میں اومیکرون سے متاثر ہونے کی صورت میں ایمرجنسی یا ہسپتال کے وارڈ میں داخلے کا امکان نصف ہوتا ہے۔ اس سے معلوم ہوا ہے کہ ڈیلٹا کے مقابلے صرف اومیکرون کی صورت میں ہسپتال داخلے کا خطرہ ایک تہائی ہے۔،تصویر کا ذریعہGetty Imagesیو کے ایچ ایس اے میں چیف میڈیکل ایڈوائزر سوزین ہاپکنز کا کہنا ہے کہ یہ ڈیٹا ان حوصلہ افزا اشاروں کی تائید کرتا ہے جو ہم نے دیکھے ہیں۔تاہم ان کا کہنا ہے کہ ابھی کسی نتیجے پر پہنچنا قبل از وقت ہو گا کہ ڈیلٹا کے مقابلے اومیکرون کی وجہ سے لوگ کس حد تک بیمار ہونے کے بعد ہسپتال لائے جاتے ہیں۔انھوں نے مزید کہا کہ 'اومکیرون کے پھیلنے کی شرح زیادہ ہے اور انگلینڈ میں 60 سال کی عمر کے متاثرین بڑھ رہے ہیں۔ اس کا مطلب ہے کہ آنے والے ہفتوں میں این ایچ ایس پر دباؤ بڑھنے کے امکانات زیادہ ہیں۔'انھوں نے بتایا کہ 'ڈیٹا سے ظاہر ہوتا ہے کہ ویکسین کے لیے آنا، خاص کر تیسری خوراک کے لیے، اس انفیکشن اور شدید بیماری سے خود کو اور دوسروں کو بچانے کا بہترین طریقہ ہے۔'واضح رہے کہ پاکستان میں کورونا کے خلاف ویکیسن کی تیسری خوراک کی سہولت موجود ہے اور اسے 30 سال سے زائد افراد کسی بھی ویکیسن سینٹر جا کر حاصل کر سکتے ہیں۔  "
Science,یہ انڈس ہسپتال کراچی کا کینسر وارڈ ہے۔ یہاں 100 کے قریب بچوں کی کیمو تھراپی ہو رہی ہے۔ اِن مریضوں میں ہر عمر کے لڑکے لڑکیاں شامل ہیں جن میں سے کئی تو دور دراز کا سفر کر کے یہاں علاج کرانے آئے ہیں۔ بچوں کے ساتھ اُن کا خیال رکھنے کے لیے ماں باپ بھی موجود ہیں۔ وارڈ کا نرسوں اور ڈاکٹروں پر مشتمل عملہ پوری تندہی سے بچوں کے علاج میں مصروف ہے۔ لیکن اِس منظر میں ایسا کیا نیا ہے؟ روز ہی یہاں کینسر کا شکار بچے والدین کے ساتھ کیمو تھراپی کرانے آتے ہیں۔  مگر آج کا دن کچھ خاص ہے۔۔۔۔کندھے پر بڑا سا بیگ ڈالے ہاتھ میں مہندی کی کونز تھامے ایک نوجوان لڑکی ہسپتال کے بستروں پر لیٹے اِن بچوں کو ایسے ہنسائے جا رہی ہے جیسے یہ کبھی بیمار ہی نہ ہوئے ہوں۔ ہنساتے ہنساتے وہ بچوں کے چہروں، ہاتھوں اور سر پر مہندی سے خوبصورت ڈیزائن بھی بناتی جا رہی ہے۔ یہ کراچی کی مشہور مہندی آرٹسٹ سارہ وزیر ہیں جو کینسر سے لڑنے والے بچوں کے سروں پر ’مہندی کے تاج‘ پہناتی ہیں۔ مہندی کے تاج مہندی کے استعمال کی تاریخ صدیوں پرانی اور کئی نامور تہذیبوں کا حصہ رہی ہے۔ برِصغیر میں بھی یہ اپنی تاثیر اور آرائشی استعمال کے لیے پسند کی جاتی رہی ہے۔ لیکن اب مہندی یا حِنا کا رُجحان مغرب میں بھی مقبول ہو رہا ہے۔ گذشتہ چند برسوں کے دوران کئی مغربی فنکاروں اور گلوکاروں نے مہندی کا استعمال شروع کیا۔ عورتوں کے علاوہ ’حِنا ٹیٹوز‘ مردوں میں بھی مقبول ہیں۔ شاید یہی وجہ ہے کہ کچھ عرصہ قبل کینیڈا کے شہر ٹورنٹو کی ایک سماجی تنظیم ’حِنا ہیلز‘ یا ’مہندی کے ذریعے علاج‘ نے سارہ وزیر سے رابطہ کیا اور ’حنا کراؤنز‘ یا مہندی کے تاج کا تصّور پاکستان میں روشناس کرایا۔  سارہ وزیر بتاتی ہیں کہ کینسر کے علاج کے دوران کیمو تھراپی سے مریض کے سر کے بال جَھڑ جاتے ہیں۔ لہذا ’مہندی کے تاج‘ کے ذریعے مردوں، عورتوں اور بچوں کے سروں پر خوبصورت ڈیزائن بنا دیے جاتے ہیں۔ اِس طرح مریض خود اعتمادی محسوس کرنے لگتا ہے اور زندگی کی طرف لوٹ آتا ہے کیونکہ پاکستان میں سماجی رویوں کے ڈر سے اکثر مرد اور عورتیں سر کے بالوں سے محروم ہو جانے کی بات کو چُھپاتے ہیں لہذا سارہ نے ’مہندی کے تاجوں‘ کا کام بچوں سے شروع کیا۔ مہندی آرٹسارہ وزیر یاد کرتی ہیں کہ اُن کی والدہ شادیوں میں مہندی لگانے جایا کرتی تھیں۔ اُنھیں دیکھ دیکھ کر سارہ کو بھی اِس کام میں دلچسپی پیدا ہو گئی۔ ’جب میں امّی کے ساتھ شادیوں میں جایا کرتی تھی تو میں نے بھی مہندی لگانے کی پریکٹس شروع کر دی۔ آہستہ آہستہ میں نے اپنا ایک منفرد سٹائل بنا لیا۔ میں نے مہندی کی اصل بنیاد کو برقرار رکھتے ہوئے روایتی ڈیزائن کو جدید انداز میں ڈھالا۔‘سارہ بتاتی ہیں کہ ’میرا سب سے مقبول کام ’لَو سٹوری ڈیزائن‘ ہے جس میں مہندی کے ڈیزائن کے ذریعے دولہا دلہن کی زندگی کی کہانی بتائی جاتی ہے۔ یہ ایک نیا ٹرینڈ ہے اور لوگوں کو بہت پسند بھی آ رہا ہے۔‘سارہ وزیر کے بقول مہندی لگانا ایک مکمل فن ہے جس میں ٹیلنٹ اور تکنیک کا استعمال بہت اہم ہے۔ ’یہ ایک مشکل آرٹ ہے جس میں بہت وقت صرف ہوتا ہے۔ ایک دُلہن کو تیار کرنے میں پورا پورا دن لگ جاتا ہے۔ اِس کے علاوہ میں اپنی مہندی بھی خود بناتی ہوں جو مکمل طور پر قدرتی اجزا سے تیار کی جاتی ہے۔ بازار میں فروخت ہونے والی مہندی کونز میں کیمیکل استعمال ہوتا ہے جو صحت کے لیے انتہائی خطرناک ہے۔‘ سارہ وزیر تسلیم کرتی ہیں کہ اب پاکستان میں بھی آہستہ آہستہ اِس فن کی قدر میں اضافہ ہو رہا ہے۔ وہ بتاتی ہیں کہ ’کیونکہ مہندی کا فن ہمارے ہاں صدیوں سے رائج تھا لہذا اب سے کچھ عرصہ پہلے تک اِسے کوئی خاص اہمیت نہیں دی جاتی تھی بلکہ ’مہندی والیوں‘ کا لفظ بھی توہین آمیز انداز میں استعمال کیا جاتا تھا لیکن اب معاملہ مختلف ہے۔‘’مہندی کے تاج‘ کا تصّور لے کر سارہ وزیر نے پاکستان میں بچوں کے کینسر کے چند بڑے ہسپتالوں میں سے ایک ’انڈس ہسپتال‘ کا رُخ کیا۔ اب وہ باقاعدگی سے وہاں جاتی ہیں، زیرِ علاج بچوں کے ساتھ وقت گزارتی ہیں اور اُن کے لیے مہندی کے مختلف ڈیزائن بناتی ہیں۔ سارہ بتاتی ہیں کہ ’ابتدا میں تو مجھے والدین کی طرف سے کافی سوالات کا سامنا کرنا پڑا۔ وہ جاننا چاہتے تھے کہ میں کون ہوں کیا کرتی ہوں اور کینسر ہسپتال میں آ کر بچوں کے سر پر مہندی کیوں لگانا چاہتی ہوں۔ پھر میں نے اُنھیں اِس آئیڈیا کے بارے میں بتایا اور تصویریں دکھائیں۔‘’جب میں نے پہلی بچی کے سر پر مہندی کا تاج بنایا تو اُس کی خوشی دیکھنے والی تھی۔ وہ پورے وارڈ میں دوڑ رہی تھی اور سب کو اپنا 'تاج' دکھا رہی تھی۔‘سارہ وزیر کے نزدیک ’حِنا آرٹ‘ ایک تھراپی ہے۔ وہ کہتی ہیں کہ جس طرح کوئی دُلہن ہاتھوں پر مہندی لگا کر خود کو خوبصورت تصّور کرنے لگتی ہے بالکل اُسی طرح کینسر سے جنگ لڑنے والا بچہ ’مہندی کا تاج‘ پہن کر اپنے آپ کو خود اعتماد اور طاقتور سمجھنے لگتا ہے۔ ’جب یہ بچے دیکھتے ہیں کہ کوئی باہر کا شخص آ کر اُن کے پاس وقت گزار رہا ہے اور مشکل وقت میں اُن کا دکھ درد بانٹ رہا ہے تو وہ خوشی سے نہال ہو جاتے ہیں۔ جذبات میں یہ تبدیلی میں مہندی لگانے کے دوران بھی محسوس کرتی ہوں۔ جو بچہ ہسپتال کے بستر پر منھ بسورے لیٹا ہوتا ہے وہ مہندی لگوانے کے بعد کھلکھلاتے ہوئے اُٹھ بیٹھتا ہے۔‘  یہ بھی پڑھیےکینسر اور سیکس: ‘مجھے مدد مانگتے ہوئے شرم آتی تھی‘کیا مردوں کو بھی چھاتی کا کینسر لاحق ہو سکتا ہے؟’میرا خیال تھا کہ چھاتی کے کینسر کے لیے میری عمر بہت کم ہے‘’مساج کرنے والی خاتون نے جلد کے خطرناک کینسر سے میری جان بچائی‘سارہ بتاتی ہیں کہ ’میں جس بچے کو مہندی لگاتی ہوں کوشش کرتی ہوں کہ اُس کے ساتھ ایک ذاتی تعلق بھی قائم کروں۔ مثلاً میں پوچھتی ہوں کہ اُسے کون سا کارٹون کریکٹر یا سُپر ہیرو پسند ہے۔ پھر میں وہ اُس کے چہرے، ہاتھ یا سر پر بناتی ہوں۔ اِس طرح وہ اُس ڈیزائن سے ایک اپنایت محسوس کرنے لگتا ہے۔‘انڈس ہسپتال میں بچوں کے کینسر کے ماہر ڈاکٹر سید احمر حامد جدید تحقیق کا حوالہ دیتے ہوئے بتاتے ہیں کہ ذہنی طور پر مضبوط مریض بیماری سے زیادہ بہتر طریقے سے لڑنے کے قابل ہوتا ہے۔ اِسی طرح اگر کوئی بچہ کینسر کا شکار ہے لیکن اُس کی ذہنی اور جذباتی صحت بہتر ہے تو وہ بیماری کو شکست دینے کی بہتر پوزیشن میں ہو گا۔ ڈاکٹر سید احمر حامد کہتے ہیں کہ ’کینسر کی تکلیف اور علاج خاص طور پر کیمو تھراپی کے مضر اثرات اپنی جگہ لیکن اُس کے ساتھ ساتھ گھر والوں اور دوستوں سے دور ہسپتال کے انجان ماحول میں زیرِ علاج رہنا بھی بچوں کے لیے جذباتی لحاظ سے ایک مشکل تجربہ ہوتا ہے۔‘’ایسے میں جب کوئی آرٹسٹ آ کر اِن بچوں کے ساتھ اپنا آرٹ شیئر کرتا ہے تو وہ اپنے آپ کو نارمل محسوس کرنے لگتے ہیں۔ اُن میں مثبت خیالات پیدا ہونے لگتے ہیں اور وہ زندگی کی طرف لوٹ آتے ہیں جس سے اُن کے بہتر علاج میں مدد ملتی ہے۔ ساتھ ساتھ والدین کو بھی حوصلہ ملتا ہے کہ اُن کا بچہ صحتیابی کی طرف گامزن ہے۔‘نو سال کے محمد بن خالد کو دو برس پہلے بلڈ کینسر تشخیص ہوا تھا جب وہ کلاس ون میں پڑھ رہے تھے۔ محمد کی والدہ مہوش خالد بتاتی ہیں کہ جب پہلی بار اُنھوں نے سُنا کہ اُن کے بیٹے کو کینسر ہے تو اُن کے پیروں تلے سے زمین نکل گئی۔ وہ دن اُن کے لیے کسی قیامت سے کم نہیں تھا۔ ’پھر جب محمد نے پہلی بار ہسپتال میں کینسر کے مریض بچوں کو دیکھا جن کے چہرے کے بال کیمو تھراپی کی وجہ سے جَھڑ چکے تھے تو وہ گھبرا گیا اور بے تحاشہ رونے لگا لیکن انڈس ہسپتال کے عملے نے میرے بیٹے کا بہت خیال رکھا اور اُن کی گھبراہٹ اور پریشانی کافی حد تک کم کی۔‘مہوش خالد سمجھتی ہیں کہ سارہ وزیر جیسے آرٹسٹوں کے ہسپتال آنے اور اُن کے بیٹے اور دیگر مریضوں کے ساتھ وقت گزارنے سے بچوں کو بہت ہمت ملتی ہے۔ اِس طرح یہ بچے خوش رہتے ہیں اور پوری قوت سے بیماری سے لڑتے ہیں۔  ’اُن کا دل بہلا رہتا ہے اور وہ وقتی طور پر اپنی تکلیف بھول جاتے ہیں۔ جب بچہ خوش رہنے لگتا ہے تو ہم والدین بھی مطمئن ہو جاتے ہیں اور علاج آسان ہوتا چلا جاتا ہے۔ محمد اب ہسپتال سے گھر منتقل ہو چکے ہیں لیکن اُن کا علاج اب بھی جاری ہے۔ میرا بیٹا اکثر ہسپتال کے وقت کو یاد کرتا ہے کیونکہ انڈس ہسپتال ایک طرح سے اُس کا دوسرا گھر بن گیا تھا۔ اُس کی سماجی پروگراموں کے لیے آنے والے آرٹسٹوں، سٹاف اور وہاں داخل بچوں سے دوستی ہو گئی تھی۔‘اُدھر سارہ وزیر کا ماننا ہے کہ کینسر کا شکار بچوں کے ساتھ کام کرنے کا تجربہ اُنھیں زندگی کو ایک نئے زاویے سے دیکھنے کا موقع فراہم کرتا ہے۔ ’ہم اپنی روزمرہ کی زندگی میں اتنے مصروف ہو جاتے ہیں کہ صحت جیسی نعمت کی قدر نہیں کرتے۔ اِن بچوں کے ساتھ وقت گزار کر اور اُن کے چہرے پر مُسکراہٹ لا کر جو اطمینان اور زندگی کی چھوٹی چھوٹی خوشیوں پر شکر گزار ہونے کا جذبہ پیدا ہوتا ہے وہ میں بیان نہیں کر سکتی۔‘'کینسر کے خلاف جنگ ایک بہت مشکل اور تکلیف دہ سفر ہے۔ ہسپتالوں میں داخل کینسر سے لڑنے والے اِن بچوں میں سے کچھ شاید زندگی کی جنگ ہار جائیں لیکن اگر میرے ذریعے اُن کی یہ تکلیف کچھ وقت کے لیے ہی سہی لیکن کم ہو سکتی ہے تو میں سمجھتی ہوں میں نے اپنا مقصد حاصل کر لیا ہے۔‘
Science,،تصویر کا ذریعہGetty Imagesبیڈروم میں بند ہو کر دن رات ویڈیو گیم کھیلنے والے بچوں کے والدین فکر مند رہتے ہیںسٹِیو اور لوئیز کے 16 برس کے بیٹے ایلکس نے انھیں عجیب مشکل میں ڈال دیا ہے۔ایلکس کے رات دیر گئے تک کاونٹر سٹرائک جیسے گیم کھیلنے کے جنون کی وجہ سے اس کے والدین ذہنی اذیت کا شکار رہے ہیں۔ حال ہی میں اس کے آٹزم میں مبتلا ہونے کی بھی تشخیص ہوئی ہے۔اس سال کے آغاز سے ہی ویڈیو گیم کے عادی بچوں کے علاج کے لیے مخصوص کلینک میں اس کا علاج بھی کیا جا رہا ہے۔نیشنل سینٹر فار گیمنگ ڈِس آرڈرز برطانیہ میں علاج کے لیے اپنی نوعیت کا واحد ادارہ ہے۔ایلکس کے والدین اسے علاج کے لیے خود ہی یہاں لائے تھے مگر اس نے علاج میں کوئی دلچسپی نہیں لی۔ لوئیز کا خیال ہے کہ شاید علاج سے تو اسے فائدہ نہ ہوا ہو مگر گھر والوں کو ایک غیر متوقع فائدہ ضرور پہچنا ہے: ’ہمیں فائدہ یہ ہوا کہ ہمیں ایسے ہی دوسرے بچوں کے والدین سے بات کرنے کا موقع ملا۔ ہمارا یہ سپورٹ گروپ دو ہفتے میں ایک بار بذریعہ زوم ملتا ہے۔‘ان کے شوہر سٹِیو کہتے ہیں کہ ’میرے خیال میں تمام باتوں سے بڑھ کر یہ جاننا ہے کہ آپ تنہا نہیں ہیں۔ پورے ملک اور ساری دنیا میں بہت سے لوگ ہیں جو ایسی ہی مشکل سے دو چار ہیں۔‘دو برس پہلے کھلنے والے اس کلینک کے اندر بی بی سی کو خصوصی رسائی ملی۔زیادہ تر ٹین ایج (13 سے 19 سال) مریضوں میں گیمنگ کی لت اتنی شدید ہے کہ طیش میں آ کر وہ اکثر اپنے والدین سے لڑ پڑتے ہیں۔ یہاں زیر علاج بعض بچوں نے گیم کونسول یا کمپیوٹر نہ ملنے کی صورت میں خود کشی کرنے کی دھمکی دی۔ ان کے سوشل یا سماجی رابطے زیادہ تر آن لائن اور گیمنگ سرگرمیوں تک محدود ہیں۔گیمنگ ڈِس آرڈر ایک متنازع حالت ہے جس کے ورلڈ ہیلتھ آرگنائزیشن نے تین خواص بیان کیے ہیں:بعض ماہرین نفسیات اور گیمنگ انڈسٹری اس ڈِس آرڈر کی اس تشریح پر سوال اٹھاتے ہیں۔یہ کلینک لندن کے نیشنل سینٹر فار بیہیویورل ایڈِکشن میں قائم ہے اور ماہرِ نفسیات ڈاکٹر ربیکا لوک ووڈ کے مطابق جوئے جیسی لت میں مبتلا افراد کے علاج کے لیے مشہور ہے مگر گیمنگ کی لت ان کے لیے بھی نئی ہے۔ان کا کہنا ہے کہ ’ہمیں معلوم ہے کہ گیمنگ ڈِس آرڈر بہت کم لوگوں میں پایا جاتا ہے۔ اس کی علامات واقعی شدید ہو سکتی ہیں، جس پر ہمیں حیرت ہے۔‘’اکثر لوگ اپنے جذبات قابو نہیں رکھ پاتے۔ انھیں غصہ آتا ہے، گھبراہٹ ہوتی ہے اور غمگین ہو جاتے ہیں۔ نیند اُڑ جاتی ہے۔ اس کی وجہ یہ ہے کہ دوسرے ملکوں کے گیمرز کے ساتھ رابطے کے لیے انھیں راتوں کو جاگنا پڑتا ہے۔‘بیکی ہیرس اس کلینک کی منیجر اور فیملی تھراپسٹ ہیں۔ انھوں نے بتایا کہ اب تک 300 مریضوں کا علاج کیا جس میں سے 200 مریض صرف 2021 میں ریفر کیے گئے تھے۔ ان کا کہنا ہے کہ گیمنگ ڈِس آرڈر کے 89 فیصد مریض مرد تھے لیکن عمروں میں تعجب خیز فرق پایا گیا۔’ہم 13 سال کی عمر میں علاج شروع کرتے ہیں۔ بعض 12 سال کے بچے بھی بھیجے گئے تھے۔ کچھ ایسے والدین نے بھی ہم سے رابطہ کیا جن کے بچوں کی عمریں 8 سال تھیں مگر ہم ان بچوں کا معائنہ نہیں کر سکے۔ جن لوگوں کو ہمارے پاس ریفر کیا جاتا ہے ان کی عمریں 60 سال تک بھی ہوتی ہیں۔‘،تصویر کا ذریعہGetty Imagesکلینک میں 13 سال سے زیادہ عمر کے مریض ہیں، البتہ اس سے کم عمر بچوں کو بھی یہاں ریفر کیا جاتا ہےڈاکٹر لوک ووڈ کے خیال میں وڈیو تھراپی کے کچھ فائدے بھی ہیں کہ ’اس طرح ہم ان لوگوں سے بھی رابطے کا موقع ملتا ہے جو شاید کلینک آنے سے کتراتے ہوں۔‘وڈیو گیمز لاکھوں لوگوں کے لیے وقت گزارنے، تفریح اور رابطے کا ذریعہ ہیں تو کب یہ مشغلہ ایک مسئلہ بن جاتا ہے؟یہ بھی پڑھیے ’ویڈیو گیمز کھیلنے کی لت کنٹرول سے باہر ہو چکی تھی۔۔۔ آخرکار میں نے خودکشی کا فیصلہ کیا‘والدین بچوں کے 'سکرین ٹائم' کو کیسے مفید بنا سکتے ہیں؟ویڈیو گیمز میں ڈگری تو کر لی، مگر کیا ملازمت بھی ملے گی؟برطانیہ کے سرکاری محکمے آف کوم کے مطابق کورونا کی عالمی وبا کے دوران ملک کے 62 فیصد بالغ افراد ویڈیو گیمز کھیلنے میں مصروف رہے اور آکسفرڈ یونیورسٹی کی ایک حالیہ تحقیق کے مطابق ویڈیو گیم کھیل دراصل لوگوں کے لیے فائدہ مند ہے۔ پروفیسر اینڈریو پرزیبائلسکی کے خیال میں ویڈیو گیمز بذات خود بری نہیں ہوتی۔’جہاں تک کہ میں بتا سکتا ہو ایسے سائنسی شواہد زیادہ نہیں جن کی بنیاد پر کہا جا سکے کہ وڈیو گیم نفسیاتی ضرر پہنچاتے ہیں۔ میرے خیال میں تو انھیں بھی دوسرے مشاغل کی طرح سے دیکھنا چاہیے۔‘نیشنل سینٹر فار گیمنگ ڈس آرڈر کی بیکی ہیرِس کہتی ہیں کہ ان کا ادارہ ویڈیو گیمز کا مخالف نہیں۔’ہم مانتے ہیں کہ بہت سے لوگوں کے لیے گیمنگ فائدہ مند ہے۔ ہم تو اس کم تعداد میں لوگوں کی بات کرتے ہیں جن کے لیے یہ مسئلہ بن گئی اور ان کی زندگی پر اثر انداز ہو رہی ہیں۔‘،تصویر کا ذریعہBlizzardورلڈ آف وار کرافٹ کو بہت سے لوگ جنون کی حد تک پسند کرتے ہیںایک مریض مائک نے بتایا کہ انھیں عمر کے تیسرے عشرے میں وڈیو گیمز کھیلنے کی لت پڑی۔ وہ دن میں 14 گھنٹے ورلڈ آف وارکرافٹ کھیلتے تھے۔ اس کی وجہ سے گھر والوں سے ان کے تعلقات خراب ہو گئے اور ان کی تعلیم کا بھی حرج ہوا۔ انھوں نے آٹھ ہفتے تک علاج کروایا جس سے انھیں زندگی اور گیمز کو ایک نئے انداز سے دیکھنے کا موقع ملا۔’میں نے ویڈیو گیم کھیلنا کم کر دیا۔ اس سے بیوی سے میرے تعلقات میں بہتری آ گئی۔ والدین کے ساتھ میرے تعلقات بہتر ہو گئے۔ میں نے اپنے تمام مسائل کو حل کرنے کی کوشش کی مگر مجھے اس آخری دھکے کی ضرورت تھی جس سے میری زندگی صحیح راستے پر آ گئی۔‘مائک اب بھی کھیلتے ہیں مگر زیادہ نہیں: ’ایسا نہیں کہ میں ویڈیو گیمز کو برا سمجھتا ہوں۔ بس یہ ہے کہ میں اعتدال میں رہ کر کھیلتا ہوں۔‘مائک اور ان جیسے دوسرے لوگوں کی باتوں سے سٹِیو اور لوئیز کی ہمت بندھتی ہے کہ ایک دن ان کا بیٹا بھی اپنے مسائل کو حل کرنے کے قابل ہو سکے گا۔لوئیز کہتی ہیں کہ ’میں پُر امید ہوں کیونکہ میں فیس بک پر ایسے بہت سے لوگوں کو فالو کرتی ہوں جو ہمارے بیٹے کی طرح ہیں مگر اب وہ بالغ ہو چکے ہیں اور میں انھیں اس لیے فالو کرتی ہوں کہ ان سے مجھے نئی معلومات ملتی ہیں اور میرے اندر یہ احساس بھی جاگتا ہے کہ ایک روز وہ اپنا راستہ ڈھونڈ لے گا۔‘اس مضمون میں مریضوں کے فرضی نام استعمال کیے گئے ہیں۔
Science,،تصویر کا ذریعہGetty Imagesسنہ 2010 میں گرمیوں کی ایک شام خیبر پختونخوا کے علاقے صوابی کے 11 سالہ ابوذر گھر سے قریبی میدان میں اپنے دوستوں کے ساتھ کرکٹ کھیلنے نکلے۔ چھٹیوں کے دوران کرکٹ کھیلنا وہاں کے لڑکوں کا معمول تھا۔ ابوذر بالعموم رات کے کھانے تک گھر واپس آ جاتے تھے مگر اس رات وہ واپس نہیں آئے۔ ابوذر کے والد، فضل، رشتہ داروں کو لے کر ان کی تلاش میں نکلے تو میدان کے قریب ہی ایک ویران مکان کے صحن میں ان کی نظر تازہ مٹی کے ڈھیر پر پڑی۔ جب یہ مٹی کھودی گئی تو نیچے گڑھے میں ایک انسانی جسم کی موجودگی کے آثار دکھ رہے تھے۔ یہ فضل کے بیٹے ابوزر کی لاش تھی۔تحقیقات کے دوران معلوم ہوا کہ ابوزر کو جنسی زیادتی کا نشانہ بنانے کے بعد سر میں گولی مار کر قتل کر دیا گیا تھا۔ یہ مکان ابوذر کے ساتھ کرکٹ کھیلنے والے لڑکوں میں سے ایک لڑکے ابراراللہ کا تھا۔ اپنے اعترافی بیان میں ابراراللہ نے کہا کہ ’میچ کے بعد جب لڑکے اپنے گھروں کو چلے گئے تو میں نے ابوذر کو پیسے دیے کہ وہ تربوز خرید کر میرے پاس لائے۔‘ دونوں تنہا رہ گئے تو ابراراللہ نے ابوذر کو جنسی زیادتی کا نشانہ بنانے کے بعد گولی مار کر ہلاک کر دیا اور لاش صحن میں دفنا دی۔ابرار نے اپنے اعترافی بیان میں کہا کہ یہ اس واقعے کا بدلہ تھا جس میں ان کے مطابق مقتول کے دادا نے ان کی والدہ کی بے حرمتی کی تھی۔ابرار اللہ کے خلاف مقدمہ شروع ہوا تو ایک ہی سال بعد ان کے وکلا کی جانب سے اس بنیاد پر کارروائی معطل کرنے کی درخواست کی گئی کہ ملزم ایک ذہنی مرض شیزوفرینیا میں مبتلا ہے۔ میڈیکل بورڈ کی سفارش پر اس مقدمے کی کارروائی تقریباً چار سال تک معطل رہی۔مئی 2014 میں ایک بار اس وقت مقدمے کی کارروائی کا آغاز ہوا جب ابراراللہ کو فِٹ قرار دیا گیا۔ سیشن کورٹ نے 23 دسمبر 2015 کو انھیں عمر قید کی سزا سنائی۔اس فیصلے کو پشاور ہائی کورٹ میں چیلنج کیا گیا جہاں جسٹس روح الامین خان نے درخواست رد کرتے ہوئے لکھا کہ ایسی کوئی شہادت پیش نہیں کی گئی کہ ارتکاب جرم کرتے وقت مجرم سکِٹزوفرینیا کا مریض تھا۔فیصلے میں مزید کہا گیا کہ ابراراللہ نے جوڈیشنل میجسٹریٹ، تفتیشی افسر یا دوران ریمانڈ طبی معائنوں میں اپنی ’مبینہ بیماری‘ کا کوئی ذکر نہیں کیا۔ فیصلے میں مزید لکھا گیا کہ ’واردات کے دن یا اس سے پہلے کا کوئی میڈیکل ریکارڈ عدالت میں پیش نہیں کیا گیا جس سے یہ ثابت ہو کہ اپیل کنندہ اس مرض میں مبتلا رہا ہے۔‘’اپیل کنندہ جیل میں بیمار مگر زیر علاج رہا ہوگا، جس سے وہ شفایاب ہو گیا۔ ان حقائق کی روشنی میں اپیل کنندہ کی جانب سے مریض ہونے کی استدعا کی بنیاد پر ان کی استدعا قبول نہیں کی جا سکتی۔‘ اس طرح ان کے نفسیاتی مریض ہونے کا مؤقف مسترد کر دیا گیا۔خیبر پختونخوا کے ایڈیشنل اٹارنی جنرل مجاہد علی خان کا کہنا ہے کہ ابرار اللہ اگلے پانچ سے چھ برس کے اندر جیل سے رہا ہو جائیں گے۔ ’عمر قید عام طور پر 25 سال کے لیے ہوتی ہے مگر صدارتی فرمانوں، نئی حکومت کی جانب سے رحم کے اعلانات، عید اور دوسری چھٹیوں، نیک چلن، تعلیم، قرآن پڑھنے اور دوسری اسلامی تعلیم کے حصول سے سزا میں رعایتیں ملتی رہتی ہیں۔‘انھوں نے بی بی سی اردو کو بتایا کہ ’ان تمام رعایتوں کا مطلب ہے کہ مجرم کو 10 سے 11 برس کی سزا ہی کاٹنا پڑتی ہے۔‘واضح رہے کہ حال ہی میں پاکستان کے سابق سفارتکار شوکت مقدم کی بیٹی نور مقدم کے قتل کے مقدمے کے مرکزی ملزم ظاہر جعفر کی ذہنی صحت کے بارے میں میڈیکل بورڈ تشکیل دینے کی درخواست دائر کی گئی تھی، جسے اسلام آباد کی مقامی عدالت نے مسترد کر دیا تھا۔عدالت نے اپنے تحریری فیصلے میں کہا کہ آٹھ دسمبر کو جب ملزم ظاہر جعفر کا طبی معائنہ ہوا تو اس دوران کوئی شواہد نہیں ملے کہ ملزم کا ذہنی توازن ٹھیک نہیں نیز میڈیکل بورڈ تشکیل دینے کی درخواست کے ساتھ ظاہر جعفر کا کوئی سابقہ میڈیکل نہیں لگایا گیا جو ظاہر کرتا ہو کہ انھیں اس نوعیت کا کوئی مسئلہ ہے۔،تصویر کا ذریعہGetty Imagesظاہر جعفر کی ذہنی صحت کے بارے میں میڈیکل بورڈ تشکیل دینے کی درخواست دائر کی گئی تھی، جسے اسلام آباد کی مقامی عدالت نے مسترد کر دیا تھانظام عدل سے رعایت حاصل کرنے کے لیے نفسیاتی یا ذہنی امراض کا بطور جواز پیش کیا جانا ایک متنازع بحث ہے۔ البتہ حالیہ برسوں کے دوران نیوروسائنس، نفسیات اور جنیٹکس میں ہونے والی دریافتوں نے ذہنی امراض اور تشدد کے درمیان تعلق کے بارے میں پائے جانے والے نظریات کی اہمیت کم کر دی ہے اور ایسے تصورات کی اصلاح بھی کی ہے جو قانون پر اثر انداز ہو سکتے ہیں۔اس کے باوجود عام تاثر یہی ہے کہ ذہنی بیماری اور تشدد ایک دوسرے سے جڑے ہوئے ہیں کیوںکہ ان کے لیے ایسے پرتشدد واقعات کو سمجھنے کا آسان طریقہ یہی ہے جو اچانک رونما ہوتے ہیں اور جن کی بظاہر کوئی وجہ سمجھ نہیں آتی۔  اسی لیے عام طور پر ایسے پرتشدد رویوں کو ذہنی امراض سے جوڑ دیا جاتا ہے جو صرف پاکستان ہی نہیں، عالمی طور پر بھی دیکھا جاتا ہے۔  اس تصور کو جنونی قاتلوں کی فلم اور ڈرامے میں عکاسی کے ساتھ ساتھ ان خبروں سے بھی تقویت ملتی ہے جن میں بڑے عوامی اجتماعات پر کسی ایک شخص کی جانب سے فائرنگ کے ذریعے قتل عام کی کوشش کرنے والوں کے رویے کو نفسیات کی روشنی میں دیکھنے کی کوشش کی جاتی ہے۔  نفسیاتی امراض اور بیہیویورل سائنسز (انسانی رویوں کا علم) کے پروفیسر مووادت رانا کہتے ہیں کہ ’ذہنی صحت ایک ایسا معاملہ ہے جس کے بارے میں زیادہ تر لوگوں کے تصورات لوک داستانوں، ادب اور فلموں کے ذریعے مضبوط ہوئے ہیں۔‘انھوں نے ذہنی مریضوں کو ’مذاق  کا نشانہ‘ بنانے اور ٹیلی ویژن پر ان کی ’انتہائی متشدد‘ کردار نگاری کے بارے میں افسوس کا اظہار کیا۔ ان کا کہنا تھا کہ ایسے مریضوں کی ’یہ ڈرامائی اور غیر سائنسی شبیہ ہے۔ حقیقت تو یہ ہے کہ ذہنی امراض میں مبتلا مریض نہ تو مزاحیہ ہوتے ہیں اور نہ ہی متشدد۔ وہ تو قابل رحم حالات میں زندگی گزارتے ہیں۔‘بہت سے لوگ گھبراہٹ، افسردگی، ذہنی دباؤ، اور غصے جیسی کیفیات سے دوچار ہوتے ہیں۔ بعض افراد میں یہ احساسات وقت کے ساتھ ختم ہو جاتے ہیں مگر بہت سے دوسرے لوگوں میں دیرپا تبدیلیاں لاتے ہیں اور شدید اضطراب کو جنم دیتے ہیں جس کے نتیجے میں انسان کے لیے اپنے جذبات پر قابو رکھنا مشکل ہو جاتا ہے۔،تصویر کا ذریعہGetty Imagesکافی عرصے تک سائنسی تحقیق کی توجہ اس نکتے کو ثابت کرنے میں رہی کہ آیا ذہنی امراض اور رویوں میں کوئی تعلق ہوتا ہے یا نہیں جس کے دوران سنگین جرائم کے مرتکب ہونے والے صحت مند افراد اور ایسے ذہنی مریضوں کا تقابلی جائزہ بھی کیا جاتا رہا۔  مگر حالیہ تحقیق سے پتا چلا ہے کہ تشدد کے لیے ذہنی بیماری کا ہونا نہ تو ضروری ہے اور نہ ہی کافی ہے، اس کی بجائے اس کے پیچھے کار فرما عوامل معاشرتی اور معاشی ہیں۔ یہ بھی معلوم ہوا ہے کہ عوام ذہنی بیماری اور تشدد کے درمیان تعلق اور اپنے لیے خطرے کو بڑھا چڑھا کر پیش کرتے ہیں۔ڈاکٹر رانا کا کہنا ہے کہ ’ایک شخص بالکل صحت مگر متشدد جبکہ دوسرا شخص ذہنی بیمار مگر غیر متشدد ہو سکتا ہے۔ تشدد اپنی ذات میں ایک فعل ہے۔ یہ بیماری سے زیادہ ایک علامت ہے۔ یہ ایک رویے کا اظہار ہے۔ایسے باپ اور مائیں ہیں جو اپنے بچوں کے ساتھ متشدد ہوتے ہیں۔ بعض شوہر اپنی بیویوں پر تشدد کرتے ہیں یا اس کے برعکس بیویاں شوہروں پر تشدد کرتی ہیں۔ یہ لوگ کسی ذہنی مرض میں مبتلا نہیں ہوتے۔‘’امریکہ میں آتشی اسلحے سے قتل کرنے والوں میں کسی ذہنی مرض میں مبتلا افراد کا تناسب 1 فیصد سے بھی کم ہے۔ ڈپارٹمنٹ آف ہیلتھ اینڈ ہیومن سروسز کے اندازے کے مطابق صرف 3 سے 5 فیصد پرتشدد واقعات کا تعلق ایسے افراد سے ہو گا جو کسی شدید ذہنی مرض کا شکار ہوں۔‘ ’شدید ذہنی امراض میں مبتلا افراد عام لوگوں کے مقابلے میں 10 گنا زیادہ سنگین جرائم کا شکار بنتے ہیں۔‘یہ بھی پڑھیےجاوید اقبال: ’100 بچوں‘ کا سفاک قاتل کیا شہرت کا بھوکا ذہنی مریض تھا؟نور مقدم کیس: وہ قتل جس نے اسلام آباد کو ہلا کر رکھ دیا’دسمبر میں ہونے والے معائنے میں شواہد نہیں ملے کہ ملزم ظاہر جعفر کا ذہنی توازن ٹھیک نہیں‘ذہنی بیماری کسی شخص کے سوچنے سمجھنے، مشکل کا حل نکالنے، حقیقت کو جانچنے، خطرے کو بھانپنے اور اس سے بچنے کی صلاحیتوں کو متاثر کر سکتی ہے۔ پاکستان میں ذہنی امراض کے شکار افراد کو نہ صرف اس کیفیت سے گزرنا پڑتا ہے بلکہ اپنی بیماری سے جڑے تعصبات کا سامنا بھی کرنا پڑتا ہے۔ بدنامی اور امتیازی سلوک ان کے لیے زندگی کو مشکل تر بنا دیتے ہیں۔ڈاکٹر رانا کہتے ہیں کہ ’ایک ذہنی مریض کو نفسیاتی ڈاکٹر تک پہنچنے میں کئی سال لگ جاتے ہیں جبکہ دل کے مریض کو 20 منٹ میں ماہر امراض قلب کے پاس پہنچا دیا جاتا ہے۔‘’جہاں ایک طرف ایسے افراد کے لیے ملازمت کا حصول مشکل ہوتا ہے وہیں سماج میں رہنا اور دوسروں سے میل جول بڑھانا دشوار ہوتا ہے جس سے ان کے اندر اس خیال کو تقویت ملتی ہے کہ وہ اس معاشرے میں رہنے کے قابل نہیں ہیں۔ اس لیے یہ بات قابل تعجب نہیں ہے کہ ایسے لوگ اس خوف سے کہ کہیں انھیں ’پاگل‘ نہ قرار دے دیا جائے ڈاکٹر سے رجوع نہیں کرتے۔‘کیئر فار ہیلتھ انِیشی ایٹِیو کی علیزے والجی کا کہنا کہ ’عجیب بات یہ ہے کہ ذہنی امراض کا شکار بہت سے افراد ملازمت کر رہے ہیں مگر مالکان کو اس کا پتا نہیں۔‘یہ ادارہ ذہنی امراض کا شکار افراد کے شفایاب ہو جانے کے بعد انھیں پھر سے معاشرے کا حصہ بننے میں مدد دیتا ہے۔ علیزے والجی کہتی ہیں کہ ’اگر آپ اس کا اعلان نہ کریں تو پتا نہیں چلتا۔‘ انھوں نے بتایا کہ ’بہت سے مریض اپنی نفسیاتی ہسٹری کا ذکر کیے بغیر اپنے لیے ملازمت حاصل کرنے میں کامیاب رہتے ہیں لیکن ان کے ادارے کو مریضوں کے لیے ملازمت حاصل کرنے میں دشواری کا سامنا رہتا ہے۔ شدید ذہنی مرض کے ساتھ ملازمت کو برقرار رکھنا ایک چیلنج ہے۔‘والجی کا کہنا ہے کہ جو مالکان ذہنی امراض کا شکار رہنے والے افراد کو ملازمت دینے سے کتراتے ہیں انھیں خوف ہوتا ہے کہ کہیں ’تماشا‘ نہ بن جائے۔ وہ اس بات پر زور دیتی ہیں کہ ذہنی خلل اچانک پیدا نہیں ہوتا بلکہ اس سے قبل علامات سامنے آتی ہیں۔پروفیسر رانا ذہنی امراض سے جڑی ہوئی رسوائی کا سبب ان مریضوں کے روایتی علاج کو گردانتے ہیں۔ وہ کہتے ہیں کہ ’چونکہ ایک لمبے عرصے تک ذہنی امراض کا کوئی مخصوص علاج موجود نہیں تھا اس لیے زیادہ تر ایسے مریضوں کو آبادی سے دور کہیں پہاڑوں میں بھیج دیا جاتا تھا۔‘ان کے بقول ایسے مریضوں کے معاشرے سے دور رہنے کی وجہ سے اس موضوع کے بارے میں بہت سے خام تصورات اور غلط فہمیاں پیدا ہو گئیں۔ ’مگر پچھلے 30 سے 40 سال کے دوران ان میں بڑی حد تک تبدیلیاں آئی ہیں اور اب ایسے مریض معاشرے سے جڑے رہتے ہیں۔ عام ہسپتالوں کے شعبہ ہائے نفسیات میں ان کا علاج کیا جاتا ہے۔ اس لیے اب ان کے بارے  میں پائے جانے والے خام اور غلط تصورات اگرچہ مکمل طور پر ختم نہیں ہوئے ہیں، البتہ ان میں کمی ضرور واقع ہوئی ہے۔‘،تصویر کا ذریعہThinkstockذہنی امراض میں مبتلا ملزموں اور قیدیوں کے ساتھ کیے جانے والے برتاؤ کی وجہ سے پاکستان کا نظام عدل بھی تنقید کی زد میں رہا ہے۔ ضابطۂ فوجداری، ضوابطِ جیل اور تعزیرات پاکستان میں ایسے لوگوں کے لیے اب بھی ’مخبوط الحواس‘ اور ’پاگل‘ جیسی اصطلاحات استعمال کی جاتی ہیں۔جسٹس پاکستان پراجیکٹ کی سرکردہ مدعی ثنا فرخ کہتی ہیں کہ ’ہمارے قانون میں پاگل پن کا تصور نوآبادیاتی دور سے چلا آ رہا ہے، بعض اوقات اسے نئے تقاضوں کے مطابق ڈھالنے کی کمی محسوس ہوتی ہے۔‘گزشتہ برس فروری میں سپریم کورٹ کے ایک تاریخی فیصلے سے یہ تصور بدل گیا۔ اس میں عدالت نے قرار دیا کہ اگر کوئی میڈیکل بورڈ اس بات کی تصدیق کر دے کہ مدعا علیہ جرم اور اس کی سزائے موت کے پیچھے جواز کو سمجھنے سے قاصر ہے، تو سزا پر عملدرآمد روک دیا جائے گا۔فرخ کا کہنا ہے کہ ’اگر کسی خوفناک جرم کا ارتکاب ہوا ہے تو جج کو لازماً دیکھنا چاہیے کہ کیا ذہنی مرض موجود ہے کیونکہ اس کا امکان ہے۔ شاید اسی سبب سے عوامی شعور سمت بدل دیتا ہے۔‘پاگل پن کے عذر کو کم سے کم پاکستان میں ثابت کرنا آسان نہیں۔ ہائی کورٹ کے وکیل شرافت علی چوہدری ایڈووکیٹ ذہنی بیماری کا عذر پیش کرنے کے لیے تین مواقع کی نشاندہی کرتے ہیں۔ ان کا کہنا ہے کہ ’پولیس کے سامنے ابتدا ہی میں پیش کیا جانا چاہیے۔ دوئم جب ملزم پر فردِ جرم عائد کر دی جائے اور وہ اقبال جرم کرے اور اس کی وجوہات بتائے اور آخر میں جب استغاثہ کی جانب سے شہادتیں پیش کیے جانے کے بعد اور سزا سنانے سے پہلے، عدالت ملزم سے سوالات کرتی ہے اور بغیر حلف کے اس کا بیان ریکارڈ کرتی ہے۔‘ثنا فرخ کہتی ہیں کہ پاکستان کا نظام عدل ذہنی بیماری کو تسلیم کرنے کے لیے تیار نہیں اور عجیب و غریب رویے کی علامات کو نظر انداز کر سکتا ہے۔ ’اگر ذہنی مرض کا ذکر ابتدائی مراحل میں نہ آئے اور بعد میں کیا جائے تو اسے ثابت کرنا مشکل ہو جاتا ہے۔ ذہنی مرض کا سچا کیس ایسے شخص سے نظر انداز ہو سکتا ہے جسے کوئی دلچسپی نہ ہو یا وہ تربیت یافتہ نہ ہو، یا ذہنی امراض میں مبتلا افراد سے تعصب رکھتا ہو۔‘ثنا فرخ نے اس غلط فہمی کی وضاحت یوں کی کہ پاگل پن کا عذر سزا سے بچنے کے لیے ہی پیش کیا جاتا ہے۔’اس کے باوجود اگلی سخت ترین سزا دی جا سکتی ہے۔ مثلاً اگر کسی کو قتل کے جرم میں عمر قید ہو جائے اور حکام اس نتیجے پر پہنچیں کہ سزا کاٹنے کے بعد ایسے شخص کی رہائی معاشرے کے لیے خطرناک ہے تو جیل کے قواعد و ضوابط کے مطابق اسے مزید وقت کے لیے قید میں رکھا جا سکتا ہے۔‘
Science,انڈیا میں پولیس نے 100 سے زیادہ مسلمان خواتین کی تصاویر کے ذریعے ان کی آن لائن ’جعلی نیلامی‘ کے الزام میں اب تک چار افراد کو گرفتار کیا ہے۔ دلی پولیس نے جمعرات کو 21 برس کے نیرج بشنوئی کو آسام کے علاقے سے حراست میں لیا ہے۔ پولیس کا کہنا ہے کہ نیرج اس کیس میں ’مرکزی ملزم ہے اور یہ ایپ بھی انھوں نے ہی بنائی تھی۔‘ گذشتہ برس سامنے آنے والے ’سُلی ڈیلز‘ کیس کی طرح اس ایپ میں بھی کسی کو اصل میں 'فروخت' نہیں کیا جا رہا تھا بلکہ مسلمان خواتین کو ہراس کیا جا رہا تھا۔ ان میں سے کئی خواتین نریندر مودی کی حکومت پر تنقید کر چکی ہیں۔ سُلی اور بُلی بائی دونوں ہندی الفاظ مسلمان خواتین کے لیے توہین آمیز اور طنزیہ انداز میں استعمال کیے جاتے ہیں۔اس سے قبل ممبئی پولیس کے کمشنر ہیمنت ناگرالے نے بدھ کے روز تین لوگوں کو گرفتار کرنے کا دعویٰ کیا تھا۔  ان کا کہنا تھا ’یہ ایک بہت ہی حساس معاملہ ہے جس میں ایک خاص برادری کی خواتین کو بدنام کیا گیا ہے اور ان کو تکلیف پہنچائی گئی ہے۔ ان لوگوں نے یہ ایپ اپ لوڈ کی اور اسی نام سے ٹوئٹر پر ایک اکاؤنٹ بھی بنایا۔ جیسے ہی ان لوگوں کے خلاف شکایت درج کی گئی پولیس نے فوری طور پر تفتیش کا آغاز کر دیا۔‘اس کیس میں ابھی تک تین لوگوں کو حراست میں لیا گیا ہے۔ دو لوگوں کو ،جن میں سے ایک خاتون ہیں، اتراکھنڈ سے جبکہ تیسرے شخص کو مینگلور کے علاقے سے گرفتار کیا گیا ہے۔ تیسرا شخص ایک اینجینیرئنگ سٹوڈنٹ ہے اور اس کا نام وشال جھا ہے۔ ،تصویر کا ذریعہSayema Rehmanصائمہ رحمان کہتی ہیں 'ہمارے معاشرے قدامت پسند ہیں اور جب ایسے کیسز سامنے آتے ہیں تو تمام الزامات اور پابندیاں لڑکی پر لگا دی جاتی ہیں‘یہ کیس یکم جنوری کو اس وقت سامنے آیا جب اس ایپ کے ذریعے مسلمان خواتین کی آن لائن جعلی نیلامی کی جا رہی تھی۔ ان خواتین میں ایک صائمہ رحمان بھی تھیں۔ صائمہ ایک ریڈیو جاکی ہیں، بی بی سی سے بات کرتے ہوئے انھوں نے ملزمان کی گرفتاری پر اطمینان کا اظہار کیا۔ ان کا کہنا تھا کہ ’اس عمل سے ہمیں امید ملتی ہے۔‘ انھوں نے بتایا کہ ان کی طرف سے کوئی ایف آئی آر درج نہیں کرائی گئی تھی۔ لیکن تفتیش میں شامل ایک ملزم عورت کا نام سن کر انھیں تعجب ضرور ہوا ہے۔ ’میں خود گزشتہ تین چار برس سے سائبر بلئنگ کا شکار رہی ہوں۔ میری تصاویر کو بگاڑ کر انھیں غلط انداز میں استعمال کیا گیا۔‘وہ کہتی ہیں کہ ’سُلی، انڈیا میں مسلمان لڑکیوں کے لیے استعمال کی جانے والی ایک ہتک آمیز اصطلاح ہے۔ جب گزشتہ برس جولائی میں یہ معاملہ سامنے آیا تو ہم نے آواز اٹھائی لیکن اب بھی بہت سی ایسی لڑکیاں ہیں جن کی کوئی آواز نہیں ہے۔ اسی لیے اسے روکنا ہماری ذمہ داری ہے۔‘یاد رہے کہ جولائی 2021 میں بھی ایک ایپ بنائی گئی تھی جس کا نام 'سُلی فار سیل‘ رکھا گیا تھا اور اس پر مسلمان خواتین کی تصاویر جو کہ ان کے سوشل میڈیا اکاؤنٹس سے اٹھائی گئی تھیں، شئیر کی گئیں تھی۔ یہ ایک مفت ایپ تھی اور اس میں 80 سے زیادہ خواتین کی تصاویر اور ناموں کے ساتھ ساتھ ان کے ٹوئٹر ہینڈل بھی دیے گئے تھے۔ اس ایپ کے اوپر درج تھا ’اپنی سُلی ڈیل تلاش کریں۔‘صائمہ کہتی ہیں ’ہمارے معاشرے قدامت پسند ہیں اور جب ایسے کیسز سامنے آتے ہیں تو تمام الزامات اور پابندیاں لڑکی پر لگا دی جاتی ہیں۔ لڑکیوں سے کہا جاتا ہے کہ وہ کم بولیں اور اپنی تصاویر اپ لوڈ نہ کریں۔ بجائے اس کے کہ ان کے والدین اور معاشرے کو اپنی بیٹیوں پر فخر ہونا چاہیے۔ کیونکہ یہ وہ لڑکیاں ہیں جن سے غنڈے بھی ڈرتے ہیں۔ ہم لڑکیاں بہت ہی مشکل وقت سے گزر رہی ہیں لیکن انشااللہ ہم اس معاملے کو اس کے انجام تک پہنچائیں گی تاکہ دوسروں کے لیے مسئلہ نہ ہو۔ ہم آپ کو باہر دیکھ لیں گے۔‘صائمہ کہتی ہیں کہ اس طرح کے واقعات ان لوگوں کے لیے رکاوٹ ہیں جن کی زندگی آگے کی طرف جا رہی ہے  اور ان کے لیے پیچھے کچھ بھی نہیں۔ ’میں اپنے خاندان کے لیے فکر مند ہوں کیونکہ وہ میرے تحفظ کے بارے میں پریشان ہیں۔ وہ نہیں چاہتے کہ میرے ساتھ کچھ غلط ہو۔ اس لیے ان کی یہ مرضی ہے کہ میں زیادہ بات نہ کروں اور نہ ہی کسی چیز کے بارے میں آواز اٹھاؤں۔ تو ایسے میں میرے لیے اپنے خاندان کی خاطر خاموش رہنا ہی واحد راستہ ہوتا ہے لیکن کبھی کبھی میں خود کو زندہ رکھنے کے لیے آواز بلند کرتی ہوں۔‘ سو سے زیادہ مسلمان خواتین کی تصاویر بلی بائی ایپ پر شیئر کی جارہی تھیں اور یہ کہا جارہا تھا کہ یہ سب خواتین ’سولڈ آؤٹ‘ یعنی کہ بک جائیں گی۔ ان تصاویر میں انڈیا کی نامور صحافی اور ایکٹیویسٹ بھی شامل تھیں۔ اس ایپ کے بارے میں صائمہ کہتی ہیں ’یہ فہرست نہ صرف لڑکیوں کے خلاف ہے بلکہ یہ اسلام کو بھی نشانہ بناتی ہے اور ساتھ ہی فرقہ واریت کو ہوا دیتی ہے۔ اس عمل میں شامل لوگوں کا مقصد مسلمان خواتین کو خاموش کروانا ہے۔ ان لوگوں کے مطابق یہ خواتین ٹوئٹر پر شور مچا رہی ہیں اور اپنی آواز بلند کررہی ہیں۔‘انڈیا میں جو ماحول ہے اس کے بارے میں ان کا کہنا تھا ’مجھے نہیں پتہ کہ کسی خاص برادری کو کھلے عام گالیاں دینا، اور ان کے لوگوں کو نیلام کرنا کب سے عام ہو گیا ہے۔ حکومت بھی اس پر خاموش ہے۔‘’جس طرح کے بیان دیے جارہے ہیں اور جس قسم کی ویڈیوز سامنے آ رہی ہیں، جن میں یہ بتایا جا رہا کہ اس ملک کے مسلمانوں کے ساتھ کیسا سلوک کیا جانا چاہیے۔ ان کےخلاف ہتھیار اٹھائے جانے کا کہا گیا ہے۔ یہ کیسا ماحول ہے؟ اور یہ کسی سے چھپا ہوا بھی نہیں۔ لیکن حکومت میں شامل لوگ ان مسائل پر کب تک چپ رہیں گے؟ کب تک سوتے رہیں گے اور آپ کب اسے نوٹس کریں گے؟‘اس کیس میں گرفتار ملزم اینجینیئرنگ سٹوڈنٹ کے بارے میں صائمہ کہتی ہیں کہ ’اس لڑکے کو اپنے مستقبل کے بارے میں سوچنا چاہیے۔ کیا اس طرح کی ایپس بنانے سے انڈیا ترقی کرے گا؟ ایک عام انڈین شہری اس بارے میں کیوں نہیں سوچتا؟‘یہ بھی پڑھیےانڈیا میں مسلم خواتین کی جعلی نیلامی کے الزام میں ایک خاتون کی گرفتاریمسلمان خواتین کو ریپ کی دھمکیاں اور آن لائن ’بولی‘ کے واقعات، پولیس نے اب تک کیا کیا ہے؟’اپنی تصویر کے ساتھ ’برائے فروخت‘ لکھا دیکھ کر میں پریشان ہو گئی‘’ہزاروں خواتین کی جعلی فحش تصاویر آن لائن شیئر کی گئیں‘صائمہ نے ٹی ٹوئنٹی ورلڈ کپ میں پاکستان سے میچ ہارنے کے بعد انڈین کرکٹ ٹیم کے سابق کپتان ورات کوہلی کی بیٹی کو ریپ کی دھمکیاں ملنے کے بارے میں بات کرتے ہوئے کہا کہ ’دھمکی دینے والے شخص کو 24 گھنٹوں میں ممبئی پولیس نے گرفتار کیا۔ اس کا مطلب ہے کہ پولیس اگر چاہے تو فوری ایکشن لے سکتی ہے۔ لیکن گزشتہ برس جولائی میں جب سُلی ڈیل کا معاملہ سامنے آیا تو کیا ہوا؟ دلی پولیس نے ایکشن کیوں نہیں لیا۔‘ یاد رہے کہ ممبئی پولیس کے سائبر سیل نے فلم سٹار انوشکا شرما اور کرکٹر ورات کوہلی کی بیٹی کو دھمکی دینے والے شخص کو گرفتار کیا تھا۔ صائمہ کہتی ہیں کہ ان کے کیس میں وہ وزیر اعظم، خواتین کے امور کی وزارت اور بچوں کے فلاح کے لیے کام کرنے والوں سے سننا چاہتی ہیں کہ یہ غلط ہے۔ ان کے مطابق یہ ایک قومی سکینڈل ہے اور وہ جاننا چاہتی ہیں کہ پورے ملک کی پولیس اس پر ایکشن کیوں نہیں لے رہی۔‘،تصویر کا ذریعہHina Mohsin Khanحنا محسن نے اس کیس میں ہونے والی گرفتاریوں پر اطمینان کا اظہار کیا ہےحنا محسن ایک کمرشل پائلٹ ہیں۔ انھوں نے بی بی سی کو بتایا کہ ان کا نام بُلی بائی کیس میں نہیں تھا لیکن سُلی ڈیلز والے کیس میں انھیں نشانہ بنایا گیا تھا۔ اب جب انھوں نے ایپ کھولی تو انھیں ’بہت غصہ آیا، دکھ ہوا اور ساتھ ہی میں بے بس بھی محسوس کر رہی تھی۔ میں اپنا فون دیکھ رہی تھی اور میرے سامنے نام آرہے تھے۔ مجھے یہ دیکھ کر صدمہ ہوا۔ نیا سال آیا ہے اور تھوڑا بہت امن تھا، لیکن پھر سب بدل گیا۔‘تاہم، حنا محسن نے اس کیس میں ہونے والی گرفتاریوں پر اطمینان کا اظہار کیا ہے۔ وہ کہتی ہیں کہ ’میں نے گزشتہ برس سُلی ڈیل کیس میں ایف آئی آئر دائر کی تھی لیکن مجھے امید نہیں تھی۔ اس سے پہلے عید کے موقع پر میری کچھ دوستوں کے نام اسی طرح کی ایک ایپ پر تھے اور اس کیس میں کوئی ایکشن نہیں لیا گیا۔‘ وہ سُلی ڈیلز والے کیس کے بارے میں بات کرتے ہوئے رنجیدہ ہو گئیں۔وہ کہتی ہیں ’جب سُلی ڈیلز میں میرا نام آیا تو مجھے جھٹکا لگا۔ کیونکہ نہ تو میں سیاسی امور پر بات کرتی ہوں اور نہ ہی مجھے آن لائن ٹرول کیا گیا ہے۔ مجھے صرف اس لیے نشانہ بنایا گیا کیونکہ میں مسلمان عورت ہوں۔ اس سے میری صحت پر بھی اثر پڑا۔‘ وہ دکھ کا اظہار کرتے ہوئے کہتی ہیں ’میں یہ سوچ رہی تھی کہ اب ہر بار مجھے اپنا فون چیک کرنا پڑے گا تاکہ میں یہ دیکھ سکوں کے میری تصاویر استعمال کر کے میری نیلامی تو نہیں کی جا رہی۔ اور کیا بات جسمانی تشدد تک تو نہیں چلی جائے گی؟ ایسے میں میں اپنی حفاظت کیسے کر سکتی ہوں؟ اگر پولیس نے عید کے موقع پر اس پر ایکشن لیا ہوتا تو جو کچھ اس وقت ہو رہا ہے، یہ نہیں ہوتا۔‘حنا کہتی ہیں کہ جب ایسے واقعات ہوتے ہیں تو ان کے بھائی بہن اسے سمجھتے ہیں لیکن ان کی کوشش ہوتی ہے کہ اپنے ماں باپ کو ان چیزوں سے دور رکھیں۔ ’جو بھی یہ کر رہا ہے وہ ہمیں ڈرا نہیں سکتا بلکہ اس سے ہم مزید طاقت ور ہوتے ہیں۔‘،تصویر کا ذریعہFatima Khanفاطمہ خان کا نام اور تصویر دونوں ایپس پر موجود تھیگزشتہ برس جولائی میں جو کیس ہوا، وہ ابھی تک صحافی فاطمہ خان کے ذہن میں تازہ ہے۔انھوں نے بی بی سی کو بتایا کہ گزشتہ برس جب سُلی ڈیلز میں ان کا نام آیا تو وہ باہر فیلڈ میں رپورٹنگ کر رہی تھیں اور اب ان کا نام بُلی بائی ایپ پر بھی آیا ہے۔ وہ کہتی ہیں ’میرے ساتھ ایسا دوسری بار ہوا ہے۔ جب یہ سب شروع ہوا تو انھوں نے مجھے ٹوئٹر پر بھی ٹیگ کیا، یہ 31 دسمبر کی رات تھی۔ میں نے یہ سب کچھ گزشہ برس چھ ماہ تک سہا اور اب میں مزید اذیت برداشت نہیں کرسکتی۔ کیونکہ میں سمجھ گئی کہ لوگوں کا ردعمل کس طرح کا ہوگا۔ کون میرا ساتھ دے گا، کون چپ رہے گا۔ اس موضوع پر بات کی جائے گی۔ کیس کے لیے بڑی بات ہے اور کون اسے چھوٹا تصور کرتا ہے، یہ سمجھ میں آگیا ہے۔‘وہ کہتی ہیں کہ گزشتہ برس اس خبر کو بین الاقوامی میڈیا میں سنجیدگی سے لیا گیا لیکن اس بار ایسا نہیں کیا گیا۔ وہ کہتی ہیں کہ ’یہ اس لیے بھی بھیانک تھا کیونکہ اس میں فہرست بنائی گئی اور تصاویر لگائی گئیں۔ آپ سوچتے ہیں کہ وہ اب مزید کون سے ہتھکنڈے استعمال کریں گے۔‘ فاطمہ کہتی ہیں کہ یہ حرکت علامتی ہے اور ایسا کرنے سے وہ اس فہرست میں شامل یا وہ بھی جو شامل نہیں، ان مسلمان خواتین کو یہ بتانا چاہتے ہیں کہ ’تم لوگوں کی یہی جگہ ہے، اور تمھیں صرف فروخت کیا جا سکتا ہے۔ اپنی رائے کا اظہار مت کرو۔ اپنا کام مت کرو، صرف گھر بیٹھو۔‘فاطمہ جنس سے متعلق مسائل پر بھی رپورٹنگ کرتی رہی ہیں اور وہ اس بارے میں اپنی رائے دیتے ہوئے کہتی ہیں ’روایتی طور پر انڈیا میں میڈیا نے مسلمان خواتین کے بارے میں ایک تاثر قائم کر رکھا ہے کہ وہ چپ رہتی ہیں، ان کی کوئی آواز نہیں اور انھیں دبایا جاتا ہے۔ ان کی گھر پر کوئی نہیں سنتا، باپ بھائی ان کی پروہ نہیں کرتے اور اس دوران ایک یہ تاثر تخلیق کیا گیا کہ ہمیں انھیں بچانا ہے۔‘وہ کہتی ہیں کہ ’لیکن مسلم خواتین ہر شعبے میں آگے آئی ہیں اور جب یہ خواتین ٹوئٹر یا انسٹاگرام پر ان مسائل پر آواز اٹھاتی ہیں اور انھیں غلط کہتی ہیں تو یہ تاثر پیدا ہوتا ہے کہ یہ مضبوط خواتین ہیں۔ لیکن یہ اس تاثر کو نظر انداز کرتے ہیں اور اسے دبانے کے لیے اس طرح کی ایپس یا اس قسم کی لسٹ بنائی جاتی ہے۔ اس کے ساتھ ساتھ یہ ایپ، ہم جیسی اور دوسری مسلمان خواتین کو یہ پیغام بھی دیتی ہیں کہ ’ تم لوگ اپنی جگہ پر رہو ورنہ تمھارے ساتھ بھی ایسا ہی کیا جائے گا۔‘سُلی ڈیلز پر نام آنے کے بعد ان پر اس کا گہرا اثر پڑا تھا۔ وہ کہتی ہیں کہ ’جب یہ سامنے آیا تو میں بیمار ہوگئی اور الٹیاں کرنے لگی۔ میرے پورے جسم پر اثر پڑا۔‘ ،تصویر کا ذریعہJILLA DASTMALCHI/BBCوہ کہتی ہیں کہ سب سے زیادہ جس چیز نے انھیں حیران کیا وہ تھا لوگوں کا رویہ۔ ’لوگوں کا رویہ دیکھ کر بہت اذیت ہوئی۔ انھوں نے کہا کہ یہ صرف ایک آن لائن نیلامی ہے اور اس کا مطلب یہ تو نہیں کہ تمھیں فروخت کیا جارہا ہے۔ لیکن کیا اس کا مطلب یہ ہے کہ جب ایسا واقعہ ہوگا تب ہی وہ اس کی مذمت کریں گے۔ یہ بہت دردناک تھا۔‘فاطمہ کہتی ہیں کہ لوگوں کا رویہ تبدیل ہوا ہے۔ ’وہ یہ نہیں سمجھتے کہ اس سے آپ پر کیا اثر پڑے گا۔ بہت برا محسوس ہوتا ہے اور آدھے سے زیادہ قوت اسے سمجھانے میں لگ جاتی ہے۔ ہمیں خود کو سمجھانے کی ضرورت نہیں پیش آنی چاہیے۔ یہ ہمیں جذباتی طور پر توڑ دیتا ہے۔‘وہ کہتی ہیں کہ جس طریقے سے تشدد کو معمول بنایا گیا ہے آگے چل کر یہ بہت مسائل پیدا کرے گا۔ لیکنوہ کہتی ہیں کہ لوگوں کو اس بارے میں بات کرتے رہنا ہوگا تاکہ یہ معمول نہ بنے اور ساتھ ہی اس کے خلاف مذمت بھی کرنا ہو گی۔ فاطمہ ان واقعات کو ’مسلمانوں کے خلاف جرائم یا مسلمانوں کے خلاف نفرت پر مبنی‘ جرائم کہتی ہیں۔ وہ اس بات سے انکار کرتی ہیں کہ یہ پدرشاہی نظام کا حصہ ہیں۔ ’یہ تاثر پیدا کیا جا رہا ہے مسلمان خواتین کے مخالف ہیں اور انھیں یہ پیغام دیا جارہا ہے کہ اپنی عورتوں کو سنبھالو۔‘ فاطمہ سے جب یہ پوچھا گیا کہ کیا اس کا حل یہ ہے کہ خواتین کو سوشل میڈیا سے دور رکھا جائے تو انھوں نے کہا ’اس سب کے بیچ ہم یہ سوچتے ہیں کہ اس کے ذمہ دار ہم ہی ہیں اور ہمیں سوشل میڈیا پر اپنی تصاویر نہیں لگانی چاہییں۔ لیکن پھر لوگوں کی والدہ کے نام بھی ہیں۔ اس بارے میں آپ کیا کہیں گے؟‘قانونی نظام کی سستی پر سوال اٹھاتے ہوئے انھوں نے کہا کہ اس تازہ کیس میں تو پولیس نے فوری ایکشن لیا لیکن اگر پچھلے کیس میں ایکشن لیا جاتا تو ان لوگوں کو ایک سخت پیغام دیا جاتا کہ اس طرح کی حرکتوں پر کڑی سزا دی جائے گی اور وہ ایسی حرکتیں کر کے بچ نہیں سکتے۔ 
Science,،تصویر کا ذریعہGetty Imagesسنہ 2050 تک دنیا بھر میں تقریباً 153 ملین یعنی 15 کروڑ سے زیادہ افراد ڈمنشیا کے مرض میں مبتلا ہوں گے جس میں انسان کی یاد رکھنے کی صلاحیت آہستہ آہستہ کم ہونے لگتی ہے حتی کہ ایک وقت ایسا بھی آتا ہے کہ مریض کو یہ بھی یاد نہیں رہتا کہ اسے کھانا بھی کھانا ہے۔خطرناک بات یہ ہے کہ 2019 میں ڈمینشیا کے مریضوں کی تعداد 57 ملین یعنی پانچ کروڑ تھی جو ماہرین کے مطابق اگلے 28برسوں میں تین گنا ہو جائے گی یعنی اس مرض کے پھیلاؤ میں خطرناک حد تک اضافہ ہو رہا ہے۔اس مرض کے بڑھنے کی کئی وجوہات ہیں۔ ان میں سے ایک آبادی اور خصوصاً ادھیڑ عمر افراد کی تعداد میں اضافہ قرار دیا جا رہا ہے۔ لیکن آبادی کے ساتھ ساتھ غیر صحت مند زندگی گزارنے کا طریقہ بھی ایک بڑی وجہ ہے۔ لانسٹ پبلک ہیلتھ جرنل میں شائع ہونے والی تحقیق کے مطابق ایسی کئی عادات ہیں جو اس مرض کی وجہ بن رہی ہیں جن پر فوری توجہ دینے کی ضرورت ہے۔ ان میں سگریٹ نوشی، موٹاپا اور ذیابطیس شامل ہیں جو ڈمینشیا کے تقریباً چھ ملین کیسوں کی وجہ بنے۔اس تحقیق میں 195 ممالک کا جائزہ لیا گیا تاکہ حکومتوں کو آنے والے وقت میں اس بیماری کے پھیلاؤ سے پیدا ہونے والے اثرات اور ان سے نمٹنے کے لیے اقدامات سے آگاہ کیا جا سکے۔واضح رہے کہ دنیا بھر میں ڈمینشیا اس وقت بھی اموات کی ساتویں سب سے بڑی وجہ ہے جب کہ معمر افراد میں معذوری اور دوسروں پر انحصار کی سب سے بڑی وجہ بھی سمجھی جاتی ہے۔ ایسا نہیں کہ ڈمینشیا کے مرض سے بچاؤ ممکن نہیں۔ تحقیق میں اس جانب توجہ دلائی گئی ہے کہ اگر دنیا بھر میں تعلیم تک رسائی کے مواقع کو بہتر کر لیا جائے تو ان کی جانب سے 2050 میں ڈمینشیا کے ممکنہ کیسوں کی ممکنہ تعداد بہت کم ہو سکتی ہے۔  لیکن وہ موٹاپے، ذیابطیس اور سگریٹ نوشی کے بارے میں اتنے پرامید نہیں۔ ان کے مطابق یہ ایسی وجوہات ہیں جن کی وجہ سے تقریباً 70 لاکھ افراد 2050 تک ڈمینشیا میں مبتلا ہو جائیں گے۔مزید پڑھیے’شدید بیماری کے باوجود آخری دنوں میں لگا کہ وہ زندگی کی طرف لوٹ آئی ہیں‘’ویاگرا الزائمر کے علاج میں کار آمد ثابت ہو سکتی ہے‘صحت بہتر بنانے کے چند آسان طریقے،تصویر کا ذریعہGetty Imagesیونیورسٹی آف واشنگٹن کے انسٹیٹیوٹ برائے ہیلتھ میٹرکس اینڈ ایویلیوایشن سے تعلق رکھنے والی ایما نیکولس اس تحقیق کی سربراہ تھیں۔ ان کا کہنا ہے کہ 'ہمیں رسک فیکٹرز سے بچاؤ اور روک تھام پر توجہ دینے کی ضرورت ہے اس سے پہلے کہ ان کے اثرات ڈمینشیا کی شکل میں ظاہر ہوں۔'ایما کے مطابق اگر ڈمینشیا کے مرض کے خلاف تھوڑی سی بھی پیش رفت ممکن ہو جائے تو اس کا کافی فائدہ ہو سکتا ہے۔ لیکن اس کے لیے یہ ضرروی ہے کہ ان تمام باتوں کو کم کیا جائے جو اس کی وجہ بنتے ہیں۔ ان میں مقامی طور پر ایسے پروگرام مرتب کیے جا سکتے ہیں جو صحت مند غذا کے ساتھ ساتھ ورزش اور سگریٹ نوشی ترک کرنے کی ترغیب دیں اور ساتھ ہی ساتھ تعلیم تک رسائی بھی بہتر کریں۔'اس تحقیق کے مطابق ڈمینشیا کا مرض جن علاقوں میں بڑھے گا وہ یہ ہیں؛
Science,،تصویر کا ذریعہGetty Imagesامریکہ، انڈیا، جاپان، روس، جنوبی کوریا، اور متحدہ عرب امارات سمیت کئی دیگر ممالک اور نجی کمپنیاں چاند پر اپنے اپنے مشنز بھیجنے کی تیاری میں ہیں مگر چاند میں اچانک اتنی دلچسپی کیوں پیدا ہونے لگی ہے؟سنہ 2021 میں چاند پر ایک بھی لینڈنگ نہ ہونے کے بعد رواں سال چاند پر کئی مشنز بھیجے جائیں گے۔ ناسا اپنا آرٹیمیس پروگرام شروع کرے گا اور مستقبل کے خلابازوں کے استعمال کے لیے چاند پر ساز و سامان اور رسد پہنچانے کے لیے ناسا کئی پروگرامز بھی سپانسر کر رہا ہے۔ انڈیا، جاپان، روس، جنوبی کوریا، متحدہ عرب امارات اور چند دیگر ممالک رواں سال چاند کے لیے اپنے اپنے مشنز لانچ کریں گے۔ کئی دیگر کمپنیاں بھی رواں سال چاند پر پہنچنے کی کوشش کریں گی۔ ان تمام پروازوں میں عملے کا کوئی رکن نہیں ہو گا اور بڑی حد تک ان کا مقصد ایک دہائی سے کم عرصے میں چاند پر پائیدار انسانی آبادی کے لیے بنیادی سہولیات پیدا کرنا ہو گا۔ مگر یہ بھی حتمی مقصد نہیں ہے۔ بلکہ چاند پر خلائی سٹیشن کی تعمیر مستقبل میں سرخ سیارے مِرّیخ پر عملے کے ساتھ خلائی پروازوں کے لیے پہلا قدم ہو گا۔ یونیورسٹی آف برسٹل میں ماہرِ ایسٹروفزکس ڈاکٹر زوئی لینہارڈ کا ماننا ہے کہ رواں سال نئے ممالک کے ساتھ ایک نئی خلائی دوڑ کا آغاز ہو گا۔ ان میں سے کئی مشنز کا مقصد تو چاند کا تجزیاتی مطالعہ کرنا ہو گا مگر کچھ کے مقاصد اس سے بھی بلند ہوں گے۔ ڈاکٹر لینہارڈ کہتی ہیں کہ ’کچھ مشنز نے دور تک نگاہیں مرکوز کر رکھی ہیں اور چاند پر مشنز نئی ٹیکنالوجی اور تعاون کی آزمائش کے ساتھ ساتھ اس تصور کی آزمائش بھی ہو گی۔‘ تو ان میں سے کون سا مشن کیا کرے گا اور چاند پر رواں سال کیا ہونے والا ہے؟ آئیے جانتے ہیں۔ ناسا کے آرٹیمیس خلائی پروگرام کا مقصد سنہ 2025 تک چاند پر انسانوں کو واپس پہنچانا ہے۔ رواں مارچ میں آرٹیمیس 1 مشن اس ہدف کے حصول کے لیے بنیادی کام کرنا شروع کرے گا۔ اس مشن میں عملہ شامل نہیں ہو گا بلکہ کمانڈر کی کرسی پر ایک پتلے کو بٹھایا جائے گا۔ یہ پتلا ناسا کے الیکٹریکل انجینیئر آرتورو کیمپوس کی شبیہ پر بنایا گیا ہے جو اپالو 13 خلائی مشن کو زمین پر کامیابی سے واپس لانے میں کلیدی کردار کے حامل تھے۔ اس پتلے کا مقصد اُس خلائی سوٹ کی آزمائش ہو گا جو آرٹیمیس کے خلاباز لانچ، زمین کی فضا میں داخل ہونے اور مشن کے دیگر اہم مقامات پر استعمال کریں گے جب خلائی جہازوں کو دباؤ، گرمی اور رگڑ کا سامنا ہو سکتا ہے۔ ناسا کا نیا سپیس لانچ سسٹم (ایس ایل ایس) دنیا کا طاقتور ترین راکٹ یہ مشن لانچ کرے گا اور چاند کے گرد ایک اورائن خلائی جہاز کو چکر لگوائے گا تاکہ اس خلائی جہاز کے محفوظ ہونے کا تجزیہ کیا جا سکے۔ ناسا اورائن خلائی جہاز کی زمین سے فضا میں داخلے کے وقت اس کی ہیٹ شیلڈ کے آزمائش کرے گا کیونکہ اس دوران خلائی جہاز کا درجہ حرارت 2760 ڈگری سینٹی گریڈ تک پہنچ سکتا ہے۔ اس سال آرٹیمیس پروگرام کا ایک اور اہم حصہ بھی اگلے مرحلے میں داخل ہو گا۔ ،تصویر کا ذریعہGetty Imagesاورائن خلائی جہاز ناسا کے آرٹیمیس پروگرام کا پہلا مرحلہ ہو گاکیپسٹون یا سسلونر آٹونومس پوزیشننگ سسٹم ٹیکنالوجی آپریشنز اینڈ نیویگیشن ایکسپرییمنٹ درحقیقت آرٹیمیس پروگرام کے لیے راستے کی نشاندہی کی خاطر لانچ کیا جا رہا ہے۔ ناسا اس مائیکرویو اوون جتنی سیٹلائٹ کو مارچ 2022 میں لانچ کرے گا تاکہ چاند کے گرد ایک مدار کی آزمائش کر سکے۔ یہ سیٹلائٹ چاند کے مدار میں رہے گی اور اس کے ساتھ ہی اپنے محور پر گھومے گی۔ اس کا مقصد مستقبل کے مشنز میں خلابازوں کی حفاظت کو یقینی بنانا ہے۔ اس آزمائش سے جو معلومات حاصل ہوں گی وہ آرٹیمیس پروگرام کے ایک اور اہم حصے ’دی گیٹ وے‘ کے لیے آپریشنل ماڈلز کو پرکھنے میں مدد دے گی۔ ناسا نے اسے ’چاند کے مدار میں ایک کثیر المقاصد پوسٹ قرار دیا ہے جو چاند کی سطح پر انسانوں کی طویل مدتی واپسی کے لیے ضروری مدد فراہم کرے گی۔‘ اگر سب کچھ ٹھیک رہا تو سنہ 1972 میں اپالو 17 مشن کے بعد سنہ 2025 میں آرٹیمیس 3 چاند پر اترنے والا پہلا مشن بن جائے گا۔ اس مشن میں چاند پر پہلی مرتبہ کسی خاتون اور کسی سیاہ فام خلاباز کو اتارا جائے گا۔ یونیورسٹی آف سینٹرل فلوریڈا میں پلینٹری سائنسدان ڈاکٹر ہینا سارجنٹ کہتی ہیں کہ چاند پر یہ توجہ درحقیقت ایک بڑے مقصد کے تحت ہے۔ گیٹ وے مشن خلا کی گہرائیوں کے مطالعے کے لیے بھی ایک پوسٹ کا کام کر سکے گا۔ وہ کہتی ہیں کہ ’چاند پر روبوٹک مشنز اس روڈ میپ میں پہلا قدم ہیں جو چاند پر خلائی سٹیشن کے قیام میں مدد دے گا اور اس کے ذریعے بالآخر مریخ پر انسانوں کو اتارا جا سکے گا۔‘ یہ بھی پڑھیے اپالو11: آخر امریکہ چاند پر کیوں جانا چاہتا تھا؟چاند پر ’پرائم لوکیشن‘ کا پلاٹ خریدنے والے پاکستانی اس کی ملکیت حاصل کر سکیں گے؟چاند پر انسان کا پہلا قدم: وہ سازشی مفروضے جنھیں آج بھی کچھ لوگ درست مانتے ہیںاپالو 11: وہ 13 منٹ جنھوں نے ایک صدی کی قسمت لکھ دیدیگر اقوام اور کمپنیوں نے بھی رواں سال چاند پر اپنی نظریں گاڑ رکھی ہیں۔ ان میں کچھ مشنز تحقیق کریں گے اور دیگر مشنز یہاں سامانِ رسد اور آلات پہنچائیں گے۔ دو سال قبل چاند پر ایک لینڈنگ میں ناکامی کے بعد انڈین سپیس ریسرچ آرگنائزیشن (اسرو) اب چاند پر ایک اور مشن چندریان 3 اتارنے کی کوشش میں ہے۔ اس خلائی جہاز میں ایک چاند گاڑی اور ایک لینڈر ہو گا اور اسے 2022 کی تیسری سہ ماہی میں اتارا جائے گا۔ جاپان نے بھی رواں سال چاند کے لیے دو پراجیکٹس کی منصوبہ بندی کر رکھی ہے۔ جاپانی خلائی تحقیقاتی ادارے جاکسا نے اپریل 2022 میں چاند پر ایک لینڈر اتارنا ہے۔ سمارٹ لینڈر فار انویسٹیگیٹنگ دی مون یا سلِم نامی یہ مشن چاند پر اترنے کی درست ترین تکنیک کا مظاہرہ کرے گا اور چہرہ پہچاننے والی ٹیکنالوجی کی مدد سے چاند پر موجود گڑھوں کو پہچانے گا۔ اس کے ساتھ ایکسرے امیجنگ اینڈ سپیکٹروسکوپی مشن (ایکس آر آئی ایس ایم) نامی خلائی دوربین بھی ہو گی۔ ان میں سے ایک دو پہیوں والا چھوٹا روبوٹ جاکسا نے بنایا ہے جبکہ جاپانی خلائی ادارہ راشد نامی دوسرا روبوٹ بھی چاند پر اتارے گا جو متحدہ عرب امارات نے بنایا ہے۔ اس روبوٹ کے چار پہیے ہوں گے اور یہ چاند کی مٹی کا تجزیہ کرے گا۔ ،تصویر کا ذریعہGetty Imagesروس کا لونا 25 مشن چاند کے قُطبِ جُنوبی پر اتارا جائے گاروس 2022 میں چاند پر لونا 25 نامی مشن اتارے گا۔یہ 45 سال میں چاند پر اترنے والا روس کا پہلا مشن ہو گا اور یہ چاند کے قطبِ جُنوبی پر اترنے والا پہلا مشن ہو گا۔ یہ وہ علاقہ ہے جہاں ناسا بعد میں عملے کے ساتھ مشن اتارنے کے لیے منصوبہ بندی کر رہا ہے۔ روسی خلائی ادارے روسکوسموس نے یہ مشن جولائی 2022 میں لانچ کرنا ہے۔ اس کے ایک ماہ بعد جنوبی کوریا کا خلائی ادارہ کوریا ایروسپیس ریسرچ انسٹیٹیوٹ اگست 2022 میں کورین پاتھ فائنڈر لونر آربیٹر (کے پی ایل او) لانچ کرے گا۔ کے پی ایل او چاند کی سطح کا تجزیہ کرے گا اور چاند کے قطبین پر مستقبل کے مشنز کی منصوبہ بندی کرے گا۔ چاند پر اترنے کی دوڑ میں نجی کمپنیاں بھی شامل ہیں۔ ناسا کے پروگرام کمرشل لونر پے لوڈ سروسز (سی پی ایل ایس) کے تحت نجی کمپنیاں چاند کی سطح پر ٹرانسپورٹ خدمات فراہم کرنے کے لیے مقابلے میں شامل ہوں گی۔ ہیوسٹن کی کمپنی انٹیوٹیو مشینز کا منصوبہ ہے کہ نووا سی نامی چھ ٹانگوں والا ایک روبوٹ 2022 کے اوائل میں چاند کی سطح پر آلات و سامان پہنچائے گا۔ اس کے بعد پینسلوینیا کی ایک کمپنی ایسٹروبوٹک ٹیکنالوجی 2022 کے وسط میں اپنا ایک مشن لانچ کرے گی۔ پیریگرین مشن 1 نامی یہ مشن ڈبے کی شکل والا چار ٹانگوں والا ایک روبوٹ لینڈر سمیت دیگر سائنسی آلات اتارے گا۔ ڈاکٹر ہینا سارجنٹ کہتی ہیں کہ ان میں سے کئی مشنز کا مقصد چاند کے ماحول کا تجزیہ کرنا ہو گا جبکہ یہ عملے اور ساز و سامان کو محفوظ رکھنے کے طریقے ڈھونڈیں گے جنھیں چاند پر مٹی اور سورج سے آنے والی تیز مقناطیسی لہروں سے نقصان پہنچ سکتا ہے۔ یہ مشنز سائنسدانوں کو پروٹوٹائپ آلات کی آزمائش اور تجربے کرنے کا موقع فراہم کریں گے جن کے ذریعے وہ پانی جیسے وسائل چاند پر حاصل کر سکیں گے۔ ڈاکٹر سارجنٹ کہتی ہیں کہ ’ہم چاہتے ہیں کہ یہ مشینیں انسانوں کو چاند پر بھیجے جانے سے قبل کام کر رہی ہوں کیونکہ عملے کو وہاں ان مشینوں سے حاصل کردہ وسائل پر انحصار کرنا ہو گا۔ بالآخر یہ سامانِ رسد مستقبل میں مریخ پر مشن بھیجنے کے لیے درکار ایندھن فراہم کر سکیں گے۔‘ وہ کہتی ہیں کہ ’چاند اُن ٹیکنالوجیز کے لیے آزمائشی میدان بھی ہو گا جنھیں ہم ایک دن سرخ سیارے پر استعمال کریں گے۔ یہ زمین سے کافی قریب ہے، یہاں پہنچنے میں صرف تین دن لگتے ہیں جبکہ مریخ پر پہنچنے کے لیے کم از کم چھ ماہ درکار ہوتے ہیں۔‘ 
Science,،تصویر کا ذریعہPaul Boggieپال بوگی تسلیم کرتے ہیں کہ کئی سال تک ہیروئن کی لت میں مبتلا رہنے کے بعد وہ زندگی سے مکمل طور پر بیزار ہو چکے تھے لیکن پھر اپنی زندگی کا رخ تبدیل کر کے انھوں نے فوج میں ملازمت اختیار کر لی اور ایک دن خود کو شاہی محل کے سامنے گارڈ کی حیثیت میں کھڑے پایا۔پال نے 18 برس کی عمر میں اسی وقت سے ہیروئن پینا شروع کر دی تھا جب یہ نشہ ایڈنبرا کے کرنگنٹنی کے علاقے میں واقع ان سرکاری فلیٹوں میں پہنچا تھا جہاں پال اپنے گھر والوں کے ساتھ رہتے تھے۔ان دنوں پال کی اپنے دوستوں سے نہیں بن رہی تھی اور وہ اداس تھے۔ ایسے میں جب ایک دوست نے انھیں کہا کہ چلو تمام دوست مل کر ہیروئن پیتے ہیں تو پال نے دوست کی بات مان لی۔پال بتاتے ہیں کہ جب وہ وہاں پہنچے تو دیکھا کہ ’تمام لوگ ایک چھوٹی سی کار میں بیٹھے ہوئے تھے، میں نے (ایک کے ہاتھ میں) چمکتی ہوئی ایلومینیم کی پتری دیکھی لیکن مجھے نہیں پتا تھا کہ یہ کیا چیز ہے۔‘’ایک دوست کار سے باہر نکلا اور اس نے مجھے بتایا کہ وہ نشہ کر رہے ہیں لیکن مجھے وہاں کوئی ایسی سوئی یا چمچ دکھائی نہیں دی جن سے کوئی خود کو نشے کا ٹیکہ لگا رہا ہوتا یا کوئی نشہ آور چیز پی رہا ہوتا۔‘  ’لیکن جب میں کار کے اندر گھسا تو بہت ہی گندی بدبو آ رہی تھی، جیسے گلی سڑی مچھلی سے آتی ہے۔ ہیروئن کے دھوئیں سے ایسی ہی بدبو آتی ہے۔‘اور پھر تھوڑے ہی عرصے میں پال نے خود پر 16 ہزار پاؤنڈ کا قرض چڑھا لیا۔،تصویر کا ذریعہPaul Boggieپال نے اٹھارہ برس کی عمر میں ہیروئن کا نشہ شروع کر دیا تھاان دنوں پال ہر روز ہیروئن کا نشہ کرتے تھے لیکن اس دوران انھوں نے ایک دفتر میں ملازمت بھی جاری رکھی جہاں وہ ڈاکیے کا کام کرتے تھے۔ پال کبھی کبھی دفتر کے ٹوائلٹ میں بھی نشہ کرتے تھے لیکن انھوں نے کسی کو کانوں کان خبر نہ ہونے دی۔وہ کہتے ہیں کہ ہیروئن کا نشہ کرنے کے باوجود ’میں دفتر کا کام کر لیتا تھا۔ دیکھنے میں لگتا نہیں تھا کہ میں ہیروئن کا عادی ہوں اور (اس وقت تک) میرے جسم پر بھی کوئی برے اثرات ظاہر نہیں ہوئے تھے۔‘ اس دوران پال نے دفتر اور اپنے گھر والوں کو بھی پتا نہیں لگنے دیا کہ وہ نشہ کرتے ہیں۔ اگر کوئی پوچھتا کہ تمہاری آنکھیں سرخ کیوں ہیں تو وہ بہانہ کر دیتے کہ مجھے موسمی زکام ہے۔ ’میں سمجھتا تھا کہ مجھے ہیروئن کی لت نہیں پڑی اور میں نشے کو کوئی بڑا مسئلہ نہیں سمجھتا تھا۔‘لیکن جب ایک مرتبہ علاقے میں پولیس نے چھاپہ مارا اور پال کو آٹھ گھنٹے تک ہیروئن نہ ملی تو بقول ان کے  انھیں ’وحشت‘ ہونے لگی۔،تصویر کا ذریعہPaul Boggieپال بوگی (دائیں) اپنے ایک بھائی اور والدہ سے ساتھ’مجھے اچھی طرح یاد ہے کہ جب مجھے دوبارہ ہیروئن ملی تو مجھے زبردست سکون کا احساس ہونے لگا، میری کپکپاہٹ، جسم میں درد، آنکھوں اور ناک سے بہنے والا پانی، سب کچھ ٹھیک ہو گیا۔‘’لیکن تب میں نے سوچا کہ ایسا نہیں ہو سکتا، میں تو خود ہی اپنی ہی سزائے موت کے پروانے پر دستخط کر چکا ہوں۔‘’مجھے  احساس ہوا کہ مجھے ہیروئن اتنی اچھی لگنا شروع ہو گئی ہے کہ مجھے کسی خطرے کا احساس ہی ختم ہو گیا ہے۔ میں کھبی بھی اس احساس سے دوبارہ نہیں گزرنا چاہتا تھا۔ تب ہی میں یہ سوچنے لگ گیا تھا کہ میں تو ہیروئن کا عادی ہو چکا ہوں۔‘اور پھر جوں جوں سال گزرتے گئے اس نشے نے اپنا اثر دکھانا شروع کر دیا۔پال کو ملازمت سے ہاتھ دھونا پڑ گئے اور وہ بیمار دکھائی دینے لگے۔ ان کے بقول ان کا مزاج بہت خراب ہو گیا اور لوگوں کا معلوم ہونے لگا کہ کچھ گڑبڑ ہے۔ان کا وزن کم ہوتے ہوتے تقریباً پچاس کلوگرام ہو گیا جو کہ 5 فٹ 8 انچ کے قد کے شخص کے لیے خاصا کم ہوتا ہے۔ پال کہتے ہیں کہ یہ وہ وقت تھا جب انھوں نے اپنی ’موت کا اتنظار کرنا شروع کر دیا تھا۔‘،تصویر کا ذریعہPaul Boggieپال کے بقول نشے کی عادت ایک خوفناک چیز ہے’میں نے زندہ رہنے کی امید ختم کر دی تھی اور میرا واحد مقصد یہ تھا کسی طرح مجھے ہیروئن مل جائے۔ میں ہر وقت اپنے ہی غم میں ڈوبا رہتا تھا اور ہیروئن ہی وہ واحد چیز تھی جو مجھے اس سے نجات دلاتی تھی۔‘  ’میری خوش قسمتی ہے کہ والدین نے مجھے گھر سے نہیں نکالا لیکن میں سیڑھیوں کے نیچے ایک کھولی میں ہی سوتا تھا۔‘ ’جب آپ نے ہیروئن کا نشہ کیا ہوتا ہے تو آپ جہاں بھی پڑے ہوں آپ خوش رہتے ہیں، آپ کو نہ درد ہوتا ہے اور نہ ہی سردی لگتی ہے۔‘پال نے 13 مرتبہ ہیروئن چھوڑنے کی کوشش کی لیکن وہ ہر بار دوبارہ نشہ کرنے لگ جاتے اور یہ سلسلہ اس وقت تک جاری رہا جب تک انھوں نے بے گھر افراد کے لیے کام کرنے والے ایک خیراتی ادارے کی جانب سے چلائے جانے والے ایک پروگرام میں حصہ نہیں لیا۔’ایک دن میں نے  ہیروئن اور اپنی تمام ادویات ایک میز پر رکھیں اور ساتھ چائے کی ایک پیالی بھی۔ میں نشہ چھڑوانے والی گولیاں نگلنے کے لیے چائے پیا کرتا تھا لیکن اس دن میں اس میز کے پاس سے گزرا اور اپنے کمرے میں لگے ہوئے آئینے کے سامنے کھڑا ہو گیا۔ میں نے اپنی ناک آئینے کے ساتھ لگائی اور خود سے ایک سوال کیا ’تم آخر چاہتے کیا ہو؟‘’میں نے آئینے میں خود کو دیکھا اور کہا ’آئندہ تمہیں کوئی ہیروئن نہیں ملے گی‘ اس لیے کبھی مجھ سے ہیروئن کی فرمائش نہ کرنا۔ بس قصہ ختم ہو گیا۔‘اس دن کے بعد پال نے کبھی ہیروئن کو ہاتھ نہیں لگایا۔یہ بھی پڑھیےبرطانیہ کے نائٹ کلبوں میں سپائکنگ کے بڑھتے واقعاتہیروئن: کھانسی کی دوا میں استعمال سے دنیا کے ’مقبول ترین نشے‘ تک’میں 16 برس کی عمر میں دردکش ادویات کی عادی ہو گئی‘،تصویر کا ذریعہPaul Boggieافغانستان جانے کی تیاری میں پال کئی ماہ تک ایک مشکل تربیتی پروگرام میں حصہ لیتے رہےاور پھر کئی برس گزر جانے کے بعد جب پال کا وزن بھی ٹھیک ہو گیا اور انھوں نے ایک سپر مارکیٹ میں نوکری شروع کر دی تو 30 سال کی عمر میں انھوں نے فوج (سکاٹس گارڈز) میں بھرتی کی درخواست جمع کر دی۔فوج میں ملازمت کے صرف چھ ماہ بعد ہی انھیں بکنگھم پیلس میں گارڈ کے طور پر تعینات کر دیا گیا۔’میں نے اس وقت تک درد کش ادویات بھی چھوڑ دی تھیں لیکن مجھے لگتا تھا کہ میری زندگی میں اب بھی کسی چیز کی کمی ہے لیکن جب سکاٹس گارڈز میں بھرتی ہو گیا تو مجھے بہت فخر ہوا کہ میں اس مقام تک پہنچ گیا ہوں۔‘میں سوچ رہا تھا کہ ’واہ کیا بات ہے، چند ہی سال پہلے تک میں ہیروئن کا عادی شخص تھا اور اب میں گارڈ کی وردی میں محل کے سامنے کھڑا ہوں۔‘لیکن سکاٹس گارڈز میں پانچ برس کی ملازمت کے بعد ایک دن جب کچھ فوجیوں کو افغانستان میں تعیناتی سے پہلے تربیتی کورس کے لیے ایک فوجی ٹرک میں لے جایا جا رہا تھا کہ ایک حادثہ پیش آ گیا اور اس میں پال کی ریڑھ کی ہڈی ٹوٹ گئی۔کچھ عرصے بعد انھیں ہسپتال سے تو فارغ کر دیا گیا لیکن کمر کے شدید درد کے لیے انھیں درد کی دوائیں تجویز کر دی گئیں۔ اس کا نتیجہ یہ نکلا کہ پال درد کی ادویات کے عادی ہو گئے اور ہیروئن کی طرح درد کش گولیوں کے بغیر پال کا گزارا مشکل ہو گیا۔،تصویر کا ذریعہNadin Dunnigan Photographyپال اب اپنی اہلیہ اور سوتیلی بیٹی کے ساتھ خوش و خرم زندگی گزار رہے ہیںکورونا وائرس کی وبا میں برطانیہ میں لگائے جانے والے پہلے لاک ڈاؤن کے دوران پال نے ’ہیروئن ٹو ہیرو‘ (ہیروئن سے ہِیرو تک) کے عنوان سے ایک کتاب بھی لکھنا شروع کر دی جس سے ملنے والی آمدن بے گھر افراد کو جاتی ہے۔ اس کتاب میں انھوں نے اس چیز کا احاطہ کیا ہے کہ انھوں نے ہیرؤین کیسے چھوڑی، جس سے انھیں بعد میں درد کی ادویات کو ترک کرنے میں بھی مدد ملی۔وہ کہتے ہیں کہ ’گولیاں کھانے کی بجائے اب میں نے درد کے ساتھ زندہ رہنا سیکھ لیا ہے۔‘ آج کل پال سکولز میں لیکچر دیتے ہیں اور بچوں کو نشہ آور اشیا کے خطرات سے آگاہ کرتے ہیں۔ اس کے علاوہ وہ مختلف جیلوں میں جا کر قیدیوں کو بھی تربیت دیتے ہیں جس کے لیے وہ کوئی معاوضہ نہیں لیتے۔ان کے بقول ’ادویات پر انحصار تو برا ہے ہی لیکن نشے کی عادت تو سراسر تباہی ہے۔‘’کسی بھی نشے کی عادت کو ختم کرنا مشکل کام ہے کیونکہ آپ اپنی قسمت کو قبول کرنا شروع کر دیتے ہیں اور پھر میرے کئی دوستوں کی طرح ایک دن موت کو گلے لگا لیتے ہیں۔‘
Science,،تصویر کا ذریعہHULTON ARCHIVEیہ سنہ 1980 کی بات ہے۔ آئی ایس آئی کے سلامتی اور انٹیلیجنس چیف کے عہدے پر بریگیڈیئر ریٹائرڈ اے آئی ترمذی خدمات انجام دے رہے تھے۔ مارچ 1980 کی ایک صبح انھیں اُس وقت کے ڈائریکٹر جنرل ’انٹر سروسز انٹیلیجنس‘ لیفٹیننٹ جنرل اختر عبدالرحمن نے آئی ایس آئی ہیڈ کوآرٹرز میں طلب کیا۔ بریگیڈیئر ترمذی کے مطابق جنرل اختر عبدالرحمان بہت زیادہ غصے میں تھے۔ وہ بتاتے ہیں کہ اس ملاقات میں جنرل اختر نے غصے سے پھنکارتے ہوئے کہا ’تم اور تمہاری ٹیم کہاں سوئے ہوئے ہو۔ آپ لوگ بند آنکھوں سے اِدھر اُدھر گھومتے ہو۔۔۔ اگر ہمیں فوج میں بغاوت کے بارے میں کچھ بھی نہیں پتا تو پھر آئی ایس آئی کے اس سفید ہاتھی اور آدمیوں کے ریوڑ کا کیا فائدہ ہے۔‘پروفائل آف انٹیلیجنس- ’1980 کے دوران آئی ایس آئی کی کامیابیوں کا اکاﺅنٹ‘ کے عنوان سے اپنی کتاب میں بریگیڈیئر ریٹائرڈ ترمذی نے اس ملاقات کی روداد لکھتے ہوئے بتایا کہ میں نے سوال پوچھا کہ ’کون کر رہا ہے بغاوت کی منصوبہ بندی؟‘ ’جنرل اختر بولے میجر جنرل تجمل کو جانتے ہو۔ میں نے جواب دیا جی۔ اگر میری یاداشت ٹھیک ہے تو بغاوت کی منصوبہ بندی کرنے پر انھیں ملازمت سے ریٹائر کیا جا چکا ہے۔ ہمارے پاس ان پر فائل بنی ہوئی ہے اور موجود ہے۔‘ڈی جی آئی ایس آئی کے حکم پر جنرل تجمل کی فائل منگوائی گئی اور ہم دونوں نے اس کا مطالعہ شروع کر دیا۔ بریگیڈیئر ریٹائرڈ ترمذی اپنی کتاب میں لکھتے ہیں کہ ’میں فائل لے کر ان کے پاس گیا اور ہم دونوں کو معلوم ہوا کہ بعدازاں کوئی منفی یا قابل غور کوئی بھی چیز ہمارے علم میں نہیں آئی۔‘جنرل اختر نے بریگیڈیئر ریٹائرڈ ترمذی کو بتایا کہ ان کے ذرائع نے انھیں خبر دی ہے کہ جنرل تجمل بغاوت کرانے کے لیے افسروں کی بھرتیاں کر رہے ہیں اور منصوبہ بندی کر چکے ہیں۔’جنرل اختر کے مطابق تجمل جی ایچ کیو میں منعقدہ کور کمانڈرز کانفرنس کے دوران خونی بغاوت کرانے یا 23 مارچ کو پاکستان ڈے پریڈ کے دوران جنرل ضیا کو قتل کرنے کا منصوبہ بنا رہے تھے۔ یہ وہی طریقہ واردات تھا جس میں مصر کے انور سادات کو قتل کیا گیا تھا لیکن فرق صرف یہ تھا کہ اسلامبو علی کی جگہ اس منصوبے میں جنرل کا بیٹا کیپٹن نوید تھا۔‘جنرل تجمل کا بیٹا کیپٹن نوید فوج کی بلوچ ریجمنٹ میں فرائض انجام دے رہا تھا جو راولپنڈی ریس کورس میں تعینات تھی۔ جنرل تجمل کے بھتیجے میجر ریاض ملٹری انٹیلیجنس (ایم آئی) میں تھے۔ ایک خفیہ آپریشن میں آئی ایس آئی نے جنرل تجمل کو بیٹے اور بھتیجے سمیت تین الگ الگ چھاپوں میں گرفتار کر لیا گیا۔ بریگیڈیئر ترمذی کی یاداشتوں میں ان گرفتاریوں کو ایسے بیان کیا گیا ہے جیسے فوجی بغاوت کچلنے کی سچ مچ اور اصل میں کارروائی ہو رہی تھی اور واقعات رونگٹے کھڑے کر دینے والے ایک سنسی خیز ناول کی طرح محسوس ہوتے ہیں۔بریگیڈیئر ترمذی نے صرف اِن تین گرفتاریوں کو ہی بیان کیا ہے۔ اِن گرفتاریوں کے نتیجے میں پاکستان آرمی (فوج) کے اندر بغاوت کچل دی گئی۔ دوسرے الفاظ میں اس کے دو مطلب ہیں: یا تو خفیہ ادارے کے سربراہ نے اپنے خبط میں یہ کام کیا یا پھر منصوبہ بندی کی سطح پر ہی انھوں نے یہ سازش کچل کر رکھ دی۔ بریگیڈیئر ترمذی نے اپنی کتاب میں نشاندہی کی کہ اپنی ریٹائرمنٹ کے بعد جنرل تجمل نے (جماعت اسلامی کے بانی) مولانا ابوالاعلی مودودی سے لاہور میں مسلسل ملاقاتوں کا سلسلہ شروع کر دیا تھا جہاں سے انھوں نے اسلامی ریاست و حکومت کے خدوخال کا بنیادی تصور اور نظریاتی راہنمائی حاصل کی تھی۔ ،تصویر کا ذریعہwww.fictionhouse.com.pkیہ وہ وقت تھا جب جنرل ضیاالحق کی فوجی حکومت نئی نئی آئی تھی اور اپنے قانونی جواز کی تلاش میں تھی۔ قابل عمل سیاسی بنیاد اور سیاسی استحکام کے فقدان نے جنرل ضیا جیسے فوجی آمر کو انتہائی عدم تحفظ سے دوچار کر رکھا تھا۔ بریگیڈیئر ترمذی کے مطابق فوجی بغاوت کے مبینہ تینوں منصوبہ سازوں کی گرفتاریوں کا یہ اقدام مہم جوئی کی کسی فضا میں نہیں تھا۔جنرل تجمل کو لاہور کے مضافات میں واقع ان کے گھر سے گرفتار کیا گیا تھا جبکہ ان کے بیٹے کیپٹن نوید کی فوجی بیرک اور بھتیجے میجر ریاض کی سیٹلائٹ ٹاﺅن راولپنڈی سے صدر بازار کی طرف پیدل جاتے ہوئے گرفتاری عمل میں آئی تھی۔ جنرل تجمل ایک پراسرار کردار تھے۔ ان کے ساتھ کام کرنے والے ریٹائر فوجی افسران نے پس منظر میں ہونے والے کئی انٹرویوز میں بتایا کہ فوج کے افسروں اور جوانوں میں تجمل کو ایک بے تحاشہ ایمان دار اور متقی و پرہیز گار شخص کے طور پر جانا جاتا تھا۔ ان کے بارے میں یہ شہرت بھی تھی کہ وہ دوسروں کے عقائد کو برداشت نہیں کرتے۔ دوران ملازمت تجمل سے ملاقاتیں کرنے والے ایک ریٹائرڈ جنرل کا کہنا تھا کہ ’ان (تجمل) کا رویہ ایسا ہوتا تھا کہ جیسے فوج میں وہ واحد ایمان دار شخص ہیں۔‘سنہ 1971 کی جنگ کے دوران جنرل تجمل قیدی بن گئے تھے۔ رہائی کے بعد وہ پاکستان واپس لوٹے اور حمودالرحمن انکوائری کمشن کے سامنے پیش ہوئے۔ انھوں نے جہلم میں 23ویں ڈویژن کی کمان کی تھی۔ آرمی چیف جنرل ضیاالحق کی سربراہی میں جج ایڈووکیٹ جنرل (جیگ) کے فوجی ٹریبونل نے تجمل کو فوج سے ریٹائر کر دیا تھا۔،تصویر کا ذریعہGetty Imagesیہ کارروائی ان کے خلاف ذوالفقار علی بھٹو کی حکومت کا تختہ اُلٹنے کی کوشش کے الزامات پر کی گئی تھی۔ ریٹائر فوجی افسران کے انٹرویوز کے نتیجے میں سامنے آنے والا سرکاری مؤقف یہ تھا کہ جنرل تجمل نے مبینہ طور پر بغاوت کی ایک نہیں دو منصوبہ بندیاں کی تھیں۔پہلی 26 جون 1977 کو ہوئی جس کے تنیجے میں انھیں بری فوج سے ریٹائر کر دیا گیا۔ اس کے بعد انھوں نے جنرل ضیاالحق کی فوجی حکومت کے خلاف ایک اور منصوبہ بندی کی جس میں کئی اور سینئر فوجی افسران بھی شامل تھے جن میں ان کا اپنا بیٹا نوید تجمل بھی شریک تھا۔ یہ بھی پڑھیےپاکستان میں ’خلافت‘ کے نام پر فوجی بغاوت کا منصوبہ کیسے ناکام ہواپاکستانی تاریخ کی ’تاریک ترین‘ راتجب پاکستان کو تخریبی کارروائی میں مطلوب ملزم نے صدام حسین کے خلاف فوجی بغاوت کیذوالفقار علی بھٹو کی وہ ’غلطیاں‘ جو فوجی بغاوت کا باعث بنیںسول فوجی تعلقات پر پاکستان کے نامور تاریخ دان پروفیسر حسن عسکری نے ’بیک گراﺅنڈ‘ (پس منظر سے متعلق) بی بی سی سے ہونے والے انٹرویو میں بتایا کہ جنوری 1980 میں مبینہ فوجی بغاوت کو کچلنے کی کارروائی آرمی کے اندر ہرگز کوئی سنجیدہ نوعیت کی پیشرفت نہیں تھی۔ انھوں نے کہا کہ ’گرفتار ہونے والوں میں سے ایک کو بھی پاکستان آرمی کے اندرونی یا داخلی مرکزی کمان کے ڈھانچے تک رسائی میسر نہ تھی جسے جی ایچ کیو کہتے ہیں۔‘حسن عسکری کا کہنا تھا کہ ’چند ایسے افسران جنھیں نہ تو مرکزی کمان کے ڈھانچے تک رسائی تھی اور نہ وہ اس نظام کے اندر تک پہنچ سکتے تھے جو فوجی بغاوت کے لیے لازم تھا تو پھر یہ کیسے ممکن ہو سکتا تھا جبکہ یہ مرکزی نظام اس وقت پوری طرح سے فوجی جنتا کے قابو اور حفاظت میں تھا۔‘ڈاکٹر حسن عسکری کہتے ہیں کہ ’لہذا پاکستان کی تاریخ میں بغاوت کچلنے کی کوشش کبھی نہیں ہوئی، صرف بغاوت کی منصوبہ بندی کو کچلنے کی کارروائیاں کئی مواقع پر ضرور ہوئی ہیں۔ایک سینئیر ریٹائرڈ فوجی افسر نے بتایا کہ پاکستان کی فوجی قیادت پر اس وقت طاری اس خبط دماغی کا یہ واحد واقع نہیں۔ 1980 کے ابتدا میں جونئیر افسران کے خلاف بغاوت کے الزامات پر اور بھی اسی نوعیت کی کارروائیاں ہوئیں، ان کی گرفتاریاں ہوئیں اور فوج کے اندر اوپر سے نیچے تک نگرانی اُن دنوں ایک معمول بن چکا تھا۔ جنوری 1984 میں پاکستانی انٹیلیجنس نے دوسری بغاوت کی کوشش کو اس وقت ناکام بنایا تھا جب چند آرمی میجرز اور لاہور سے تعلق رکھنے والے ایک سویلین سینئر قانون دان کو انڈیا کے ساتھ مل کر پاکستان کی فوجی حکومت کے خلاف جنگ مسلط کرنے کے الزامات پر گرفتار کر لیا گیا تھا۔فوج کے اندر اسے بغاوت سے موسوم کیاجاتا ہے لیکن اس بار بھی بغاوت کی منصوبہ بندی کرنے والوں کو پاکستان آرمی کی مرکزی کمان کے نظام تک رسائی میسر نہیں تھی۔ اس مبینہ بغاوت کا نمایاں نام لاہور کے سینئر وکیل رضا کاظم تھے جنھیں فوجی بغاوت کے مقدمے کی سماعت کے دوران باعزت بری کر دیا گیا تھا۔ ان پر انڈیا سے اسلحہ کی فراہمی (سمگلنگ) اور انڈین انٹیلیجنس کے اہلکاروں سے ملاقاتیں کرنے کے الزامات بھی عائد کئے گئے تھے۔ فوجی حکومت نے کبھی نہیں بتایا کہ انٹیلیجنس اداروں نے کتنے آرمی افسران کو گرفتار کیا تھا تاہم صرف 14 افسران کو ٹرائل کے لیے پیش کیا گیا اور ان میں سے زیادہ تر کو ثبوت نہ ہونے کی بنیاد پر بری کر دیا گیا۔ حسن عسکری نے تبصرہ کیا کہ 1980 میں تجمل، ان کے صاحبزادے اور بھتیجے کی گرفتاریاں جبکہ جنوری 1984 میں جونئیر افسران کی سرحد پار سے اسلحہ کی سمگلنگ کے الزامات میں سے ’کوئی بھی سنجیدہ نوعیت کا نہ تھا۔‘وہ کہتے ہیں کہ ’ان میں سے ایک مقدمے میں بھی کسی نے جی ایچ کیو تک رسائی کی کوشش نہیں کی اور نہ ہی جی ایچ کیو میں داخل ہونے کی کوئی کوشش کی تھی۔‘حسن عسکری کے مطابق ’کسی بغاوت کو کچلنے کی کارروائی کے لیے فوجی کمان کے مرکزی ڈھانچے اور نظام تک رسائی ہونا لازم ہے۔پاکستان کی تاریخ میں بغاوت کچلنے کی کوئی کوشش نہیں ہوئی، محض منصوبہ بندی کو کچلنے کی کارروائیاں ہی ہوئی ہیں۔‘اُن کا کہنا تھا کہ ’بغاوت کچلنے کے معاملے میں کمانڈ سٹرکچر (کمان کے ڈھانچے) میں سے کسی کو لیا جاتا ہے یا جیسا کہ عراق میں ہوا تھا کہ اعلیٰ کمان کو تہہ تیغ کر کے آپ کنٹرول حاصل کر لیں۔‘بغاوت اور اسے کچلنے کے الزامات سے قطع نظر اصل میں کیا ہوا، اس سچائی کا پتا تب ہی چل سکتا ہے جب فوجی معاملات سے متعلق امور کے تاریخ دانوں کو ان دستاویزات تک رسائی ملے جن سے ٹھوس حقائق منظر عام پر آئیں لیکن اس معاملے میں سرکار کے اس کھاتے کا دروازہ بند رہتا ہے اور مستقبل قریب میں اس دَر پر لگے تالے کے کھُلنے کا کوئی امکان بھی دکھائی نہیں دیتا۔
Science,"،تصویر کا ذریعہNATIONAL INCUBATION CENTER, PESHAWARایک دن مینا سلمان اپنی گاڑی میں بیٹھی کراچی کی ایک سڑک سے گزر رہی تھیں۔ ان کی کمپنی نے پہلی مرتبہ اپنا اشتہار شہر کے ایک مرکزی مقام پر لگایا تھا۔ مینا اپنے شوہر اور کمپنی کے شریک بانی سلمان کے ساتھ اس بل بورڈ کا جائزہ لینے جا رہی تھیں۔اس لمحے کے بارے میں مینا کہتی ہیں 'یہ میری زندگی کے اہم ترین لمحات میں سے ایک تھا۔  جب میں نے پہلی مرتبہ اپنی کمپنی کا بل بورڈ دیکھا تو میری خوشی کا کوئی ٹھکانہ نہیں تھا۔ مجھے احساس ہوا کہ ہماری اتنے عرصے کی کاوشیں کامیاب ہو جائیں گی۔'مینا سلمان ایک نجی کمپنی ’بیگ گیلری‘ کی شریک بانی ہیں۔ یہ کمپنی انھوں نے اپنے شوہر سلمان ستار کے ساتھ مل کر  سنہ2017 میں شروع کی تھی۔ کمپنی بنانے کا فیصلہ مینا اور سلمان نے اس وقت کیا جب ان کے بچے کے پیدائش کے بعد مینا نے اپنے کیریئر پر ایک مرتبہ پھر توجہ دینی تھی۔ مینا بتاتی ہیں کہ ’مجھے نوکری ڈھونڈنے میں مشکل ہو رہی تھی۔ میں نے سوچا کہ  مجھے کس چیز کا شوق ہے۔ مجھے شاپنگ اور فیشن کا شوق تھا تو میں نے سوچا کیوں نہ اس ہنر، ان معلومات کو استعمال کر کے ایک کمپنی بنا لی جائے۔‘مینا نے کمپنی کا نام بیگ گیلری رکھا۔ ان کا خیال تھا کہ وہ خواتین کے ہینڈ بیگز کا کاروبار کریں گی۔ آج ان کی کمپنی سینکڑوں قسم کی فیشن اور میک آپ کی اشیا اپنی ویب سائٹ کے ذریعے بیچتی ہے۔مگر مینا کی کمپنی کی ایک اور خاص بات بھی ہے۔ ان کی کمپنی نے حال ہی میں وینچر کیپٹلسٹ سرمایہ کاروں کے ذریعے سیریز راؤنڈ میں ساڑھے چار ملین ڈالر حاصل کیے ہیں۔مینا کی وہ واحد پاکستانی کمپنی نہیں جنھوں نے وینچر کیپٹلسٹ سرمایہ کاروں سے پیسے لیے ہوں۔ گذشتہ چند ماہ میں ہر آئے روز ایسی خبریں سامنے آتی رہی ہیں کہ فلاں پاکستانی کمپنی نے اتنے لاکھ ڈالر ’ریز کیے‘ یا اتنے لاکھ ڈالر کا سیریز اے راؤنڈ کیا۔ کچھ کمپنیوں کو ’سیڈ راؤنڈ‘ میں پیسے دیے گئے ہیں۔ ’اوران‘ نامی پاکستانی کمپنی نے وینچر کیپٹلسٹ سرمایہ کاروں سے تیس لاکھ ڈالر لیے، ’قسط پے‘ نامی کمپنی نے ڈیڑھ کروڑ ڈالر حاصل کیے۔ ’ایئر لفٹ‘ نامی کمپنی نے سیریز بی راؤنڈ میں تو چھکا ہی مار دیا اور ساڑھے آٹھ کروڑ ڈالر حاصل کیے۔ یہاں تک کہ وزیراعظم پاکستان عمران خان نے بھی ان کی تعریف میں ٹوئٹ کر ڈالا۔،تصویر کا ذریعہTwitterوینچر کیپٹل سرمایہ کاری پر نظر رکھنے والی ایک تنظیم’ آئی ٹو آئی‘ کی تحقیقی ٹیم کے مطابق پاکستانی کمپنیوں نے 2018 میں ایک کروڑ ڈالر کے قریب سرمایہ کاری وینچر کیپٹلسٹوں سے حاصل کی تھی جسے بزنس کی اصطلاح میں فنڈز ریز کرنا کہا جاتا ہے۔ 2019 میں یہ چار کروڑ تک پہنچی جبکہ 2020 میں یہ سات کروڑ سے زیادہ تھی مگر سنہ 2021 میں یہ رقم اکتیس کروڑ یعنی تیس سو دس ملین ڈالر سے بھی زیادہ ہو گئی۔سوال یہ پیدا ہوتا ہے کہ پاکستان میں ایسا کیا ہوا ہے کہ وینچر کیپٹلسٹ  پاکستانی کمپنیوں میں سرمایہ کاری کرنے لگے ہیں۔ کیا اس میں حکومتی پالیسی کا کوئی کردار ہے؟ یا یہ پاکستان میں سیکیورٹی صورتحال کی بہتری ہے؟ ان سب سوالوں پر ہم بات کریں گے مگر اس سے پہلے یہ سمجھنے کی کوشش کرتے ہیں کہ وینچر کیپٹل ہوتا کیا ہے اور اس سے سرمایہ کاری کیسے حاصل کی جاتی ہے؟عام طور پر جب آپ کوئی کاروبار شروع کرتے ہیں اور اگر اس میں لگانے کے لیے آپ کے پاس پیسے نہ ہوں تو آپ کے پاس سرمایہ کاری کے لیے ایک راستہ یہ ہوتا ہے کہ آپ کسی دوست یا رشتے دار سے پیسے لیں یا پھر کسی بینک کے پاس جائیں مگر وینچر کیپٹلسٹ آپ کے پاس ایک تیسرا راستہ ہوتے ہیں۔مینا سلمان بتاتی ہیں کہ جب انھوں نے کاروبار شروع کیا تو ان کے پاس زیادہ پیسے نہیں تھے۔ ’ہمارے لیے سب سے بڑی مشکل یہ تھی کہ ہمارے پاس اتنے پیسے نہیں تھے۔ میں نے اپنی تمام تر بچت اس کاروبار میں لگا دی مگر کسی بھی کاروبار کو بڑھانے کے لیے ضروری ہوتا ہے کہ آپ اپنی ٹیکنالوجی، اپنے طریقے بہتر کریں اور اس کے لیے پیسے چاہیے ہوتے ہیں۔ ہمیں بھی اپنے کاروبار کو زیادہ سے زیادہ لوگوں تک پہنچانے کے لیے پیسے درکار تھے۔‘منیا کہتی ہیں کہ ’شروع میں تو ان کے کاروبار میں زیادہ مسائل نہیں تھے مگر جیسے جیسے ان کا کاروبار برھ رہا تھا، ہمارے پاس اتنے پیسے ہی نہیں تھے کہ ہم سٹاک خرید سکیں۔‘سٹاک کے علاوہ مینا کے کاروبار کو ایک اور چیلنج بھی درپیش تھا۔ وہ کہتی ہیں کہ ’کسی بھی کاروبار میں ضروری ہوتا ہے کہ آپ کی کسٹمر سروس اچھی ہو۔ کوئی گاہک جب بھی آرڈر کرے تو اس کو پورا کرنے کے لیے آپ کے پاس ٹیم ہو۔ اس کے لیے ہمیں پیسے چاہیے تھے۔‘انھی مسائل کو حل کرنے کے لیے مینا اور سلمان وینچر کیپٹلسٹ سرمایہ کاری ڈھونڈنے لگے۔مینا سلمان ایک نجی کمپنی 'بیگ گیلری' کی شریک بانی ہیں۔ یہ کمپنی انھوں نے اپنے شوہر سلمان ستار کے ساتھ مل کر سنہ2017 میں شروع کی تھی’زین کیپٹل‘ کے مینجنگ پارٹنر فیصل آفتاب بتاتے ہیں کہ ’وینچر کیپٹلسٹ سرمایہ کار وہ لوگ ہوتے ہیں جو عموماً نئے کاروبار میں سرمایہ کاری کرتے ہیں۔ ان میں عام سرمایہ کاروں کے مقابلے میں رسک لینے کا رویہ قدرے جارحانہ ہوتا ہے۔‘فیصل کہتے ہیں کہ ‘بطور وینچر کیپٹلسٹ ہمیں معلوم ہوتا ہے کہ اگر ہم دس کمپنیوں میں سرمایہ کاری کرتے ہیں، تو ہمیں پتا ہے کہ ان میں پانچ یا چھ ناکام ہو جائیں گی لیکن جو دو تین بڑی ہو جائیں گی وہ پھر بلین ڈالر کمپنیاں بھی بن جاتی ہیں۔‘فیصل آفتاب کا کہنا ہے کہ اس کی چار وجوہات ہیں۔ انٹرنیٹ کا بڑھتا استعمال، کورونا وائرس کی وبا کے بعد عالمی صورتحال، پاکستان میں بہتر سکیورٹی اور انٹرنیٹ کے ساتھ پیسوں کے منسلک ہونے کا مرحلہ۔‘پہلی وجہ ہے تھری جی اور فور جی کا بڑھتا ہوا استعمال۔ باقی دنیا نے تھری جی اور فور جی کے لائسنس 2006 اور 2011 میں لانچ کیے تھے۔ پاکستان نے ان لائسنسز کی نیلامی 2014 اور 2015 کے قریب کی تھی اور 2015 سے ہی اس کا ملک میں استعمال شروع ہوا تھا۔ پاکستان میں اگر چھ سال پہلے دیکھیں تو جو ایکٹیو انٹرنیٹ صارف تھے یعنی وہ لوگ جو ہر روز انٹرنیٹ کا استعمال کرتے تھے وہ تقریباً 15 سے 18 ملین لوگ تھے یعنی قدرے چھوٹی (مارکیٹ) تھی۔ اگر آج دیکھیں تو سمارٹ فون اڈوپشن کی رفتار دنیا میں چوتھے نمبر پر ہے۔ دسمبر 2020 میں ہم 100 ملین انٹرنیٹ صارفین تک پہنچ گئے ہیں جو کہ کئی دیگر ممالک کی کل آبادی سے بھی زیادہ تعداد ہے۔‘،تصویر کا ذریعہPTAاس کے بعد ایک وجہ کورونا وائرس کی وبا ہے۔ کورونا وائرس کی وبا کے دوران دنیا کے تین بڑے مرکزی بینک بینک آف انگلینڈ، امریکہ کے فیڈرل ریزروو بینک، اور یورپی سنٹرل بینک تینوں نے اپنی شرحِ سود میں کسی نہ کسی حد تک کمی کی تھی۔فیصل آفتاب کے مطابق مختلف ممالک میں شرح سود کی کمی بھی پاکستان میں سرمایہ کاری کی ایک وجہ ہے۔ وہ کہتے ہیں کہ ‘2020 میں جب کورونا وائرس کی وبا کی وجہ سے جو مالیاتی بحران آیا تھا اس کے بعد جو ماحول بنا جب سارے مرکزی بینکوں نے پیسے چھاپے تھے، تو قابلِ استعمال کیش مارکیٹ میں زیادہ آ گیا تھا۔ جب آپ سرمایہ کاری کر رہے ہوتے ہیں تو آپ کسی بھی ملک میں سرمایہ کاری کو دیگر مارکیٹوں کے تناظر میں دیکھتے ہیں۔‘’اگر آپ انڈیا کو دیکھیں یا چین کو دیکھیں، یا جنوب مشرقی ایشیا یا شمالی افریقہ کو بطور ایک خطہ دیکھیں تو ان سب میں ویلیوز سرمایہ کار پہلے ہی نکال چکے ہیں۔ پاکستان وہ آخری مارکیٹ رہ گئی ہے،  جو ابھی تک ڈیجیٹائز نہیں ہوئی تھی۔ اب جب انٹرنیٹ تک رسائی بڑھ گئی ہے تو اس سے بہت اثر پڑ رہا ہے اور سرمایہ کار آ رہے ہیں۔‘فیصل آفتاب کے مطابق مختلف ممالک میں شرح سود کی کمی بھی پاکستان میں سرمایہ کاری کی ایک وجہ ہےآئی ٹو آئی وینچرز کی شریک بانی اور پارٹنر مصباح نقوی بھی اس رائے سے اتفاق کرتی ہیں۔ اس حوالے سے وہ کہتی ہیں کہ ‘دنیا میں مجموعی طور پر وینچر کیپٹلزم بڑھ رہا ہے۔ مگر دیگر مارکیٹیں اس وقت کچھ مہنگی ہیں۔ لوگوں نے پاکستان میں مواقع دیکھے ہیں۔ دیگر ایمرجنگ مارکیٹوں میں بھی یہ ہو رہا ہے اور لوگ یہ دیکھ رہے ہیں کہ ان (ایمرجنگ) مارکیٹوں میں پوٹینشل بہت ہے۔‘فیصل آفتاب کے مطابق تیسرا اہم عنصر سکیورٹی پیراڈائم سے ہیلتھ پیراڈائم میں منتقلی کا ہے۔ ان کا کہنا ہے کہ دنیا میں گذشتہ چند دہائیوں میں دنیا میں ہمارا تاثر (سیکیورٹی کے حوالے) کچھ اچھا نہیں تھا۔ ‘مگر اب ہیلتھ پیراڈائم میں دیکھیں تو باقی دنیا کے مقابلے میں قدرے بہتر ہیں۔ اگر ہم اپنے ملک کی اوسط عمر دیکھیں تو یہ تقریباً 22.8 سال ہے۔ اس کی وجہ سے جو پاکستان کے حوالے سے خطرے کا تصور کیا جاتا تھا وہ قدرے کم ہو گیا ہے۔‘مصباح نقوی نے بڑھتے ہوئے وینچر کیپٹل کی ایک اور وجہ بھی بتائی ہے۔ ان کا کہنا ہے کہ کورونا وائرس کی وبا کے دوران کمپنیوں کے لیے سرمایہ کاروں سے رابطہ کرنا آسان ہو گیا ہے۔ ‘سرمایہ کاروں کے لیے پاکستان آنا ضروری نہیں ہے۔ دنیا بھر میں لوگ ڈیو ڈیلیجنس اور رابطے، زوم، ای میل، اور ویڈیو کالز پر کر رہے ہیں۔ تو پاکستانی انٹرپنیوئرز کے لیے وہ مشکلیں کم ہوگئی ہیں جو دیگر انٹرپنیوئرز کے مقابلے میں انھیں پہلے تھیں۔‘اس کے علاوہ مصباح نقوی ایک انتہائی اہم وجہ اور بھی بتاتی ہیں۔  وہ کہتی ہیں کہ ‘دیکھیں خطے میں ایسی سرگرمیاں بڑھ رہی ہیں۔ کریم ایک ایسی کمپنی ہے جسے ایک پاکستانی نے بنایا اور ان کے لیے پاکستان ایک اہم مارکیٹ تھی۔ یہ کمپنی جب اوبر کو 3 ارب ڈالر کی بکی ہے تو دیگر لوگوں میں بھی اعتماد آیا ہے کہ پاکستان جیسی مارکیٹ میں بھی لوگ ہیں جنھوں نے سٹارٹ اپ کمپنیوں میں کام کیا ہے، جو کمپنی کو بنانا، بڑھانا جانتے ہیں، اس لیے اس مارکیٹ میں سرمایہ کاری کی جا سکتی ہے۔‘فیصل آفتاب کہتے ہیں کہ بڑھتی وینچر کیپیٹل سرمایہ کاری کی ایک اور وجہ یہ ہے کہ ‘ہم اس وقت انٹرنیٹ کے ایکسچینج آف ویلیو ڈسرپشن کے مرحلے میں ہیں جہاں پر پہلی مرتبہ پیسے کو انٹرنیٹ سے جوڑا جا رہا ہے۔ پاکستان کے لیے یہ ایک انتہائی اہم بات ہے۔ پاکستان میں معیشت کا ایک بڑا حصہ ان ڈوکیومنٹڈ ہے (یعنی جس کا کوئی ریکارڈ نہیں ہے)۔ یہ سارے پلیٹ فارم جوبن رہے ہیں، یہ ان معاشی سرگرمیوں کو کیپچر کر رہے ہیں جو ڈوکیومنٹڈ نہیں ہیں۔ آخر ان سب نے ڈیجیٹل ادائیگیوں کی طرف جانا ہے اگر آپ ایف اے ٹی ایف یا او ای سی ڈئ سٹینڈرڈز کو دیکھیں تو پانچ سے چھ سال بعد زیادہ ڈیجیٹل ادائیگیاں ہوں گی۔‘مصباح نقوی کہتی ہیں کہ وینچر کیپٹل بڑھانے میں حکومت نے بھی اہم کام کیامصباح نقوی کہتی ہیں کہ وینچر کیپٹل بڑھانے میں حکومت نے بھی اہم کام کیا۔ ‘سٹیٹ بینک اور ایس ای سی پی نے اپنے قوانین میں کچھ تبدیلیاں کی ہیں جس کی وجہ سے نہ صرف سٹارٹ اپس کو بڑھنے کے موقعے ملے ہیں بلکہ سرمایہ کاروں میں بھی اعتماد بڑھا ہے۔‘مصباح نقوی بتاتی ہیں کہ سٹیٹ بینک نے مسائل کے حل کے لیے مختلف کمیٹیاں بنائی تھیں۔ ‘فارن ایکسچینج کمیٹی نے بہت کام کیا۔ ہم کئی سال سے یہ کام کرتے آ رہے ہیں اور پھر انھوں نے بیٹھ کر مارکیٹ میں سے یہ جاننے کی کوشش کی کہ سٹارٹ اپس کے مسائل کیا ہیں اور کس حد تک انھیں حل کیا جا سکتا ہے اور اس کاوش کے ذریعے تین چار اہم چیزیں ہوئی ہیں۔ ایک تو پاکستانیوں کو پابر ہولڈنگ کمپنیاں بنانے کی اجازت مل گئی، جس کی وجہ سے باہر کے سرمایہ کاروں میں اعتماد آ جاتا ہے کہ پاکستان میں ہمارے پیسے پھنسیں گے نہیں۔‘‘دوسرا یہ کہ جو لوگ (ہولڈنگ کمپنیوں کے علاوہ) براہِ راست پاکستانی کمپنیوں میں سرمایہ کاری کر رہے ہیں ان کو یہ اعتماد دینے کی کوشش کی ہے کہ آپ کے پیسے پاکستان میں پھنسیں گے نہیں۔ اس حوالے سے کچھ قوانین کی وضاحت آئی کہ آپ کو اپنے پیسے واپس لے جانے کے لیے سٹیسٹ بینک سے خصوصی اجازت لینے کی ضرورت نہیں پڑے گی۔ جب آپ پیسے لائے تھے اور اس وقت آپ نے قوانین کی پاسداری کی تھی تو نکالتے وقت بھی آپ کو مشکل نہیں ہو گی۔‘ مصباح کہتی ہیں کہ ادھر ایس ای سی پی نے بھی اپنے کمپنیز ایکٹ میں سٹارٹ اپ کمپنی کی تعریف کی وضاحت کی ہے اور نئی کمپنیوں کو پالیسیاں ٹیسٹ کرنے کے لیے سینڈ باکس کی سہولت بھی فراہم کی ہے۔‘فیصل آفتاب کا کہنا ہے کہ ‘حکومت کا اس میں ایک بہت اہم کردار تھا۔ پاکستان میں عام طور پر کہا تو نہیں جاتا مگر سخت قسم کے کیپٹل کنٹرولز موجود ہیں یعنی جب آپ پاکستان میں (بیرونِ ملک سے) براہِ راست سرمایہ کاری کرتے ہیں تو جب آپ پیسے واپس لے جانے کی کوشش کرتے ہیں تو اکثر اس میں مشکلات آتی ہیں اور وقت لگتا ہے۔‘وہ کہتے ہیں کہ ‘گذشتہ چند سال سے ٹیکنالوجی سیکٹر حکومت کو اس پر راضی کرنے کی کوشش کر رہا تھا۔ سٹیٹ بینک بیرونِ ملک ہولڈنگ کمپنیاں بنانے نہیں دے رہا تھا۔ اب انھوں نے ایک مخصوص اجازت دی ہے کہ کمپنیاں اپنی ہولڈنگ کمپنیاں بیرونِ ملک بنا سکتی ہیں جہاں پر غیر ملکی سرمایہ کاروں کا اعماد رہتا ہے اور آپریٹنگ کمپنی پاکستان میں رہتی ہے۔‘یہ بھی پڑھیے اپنا کاروبار کرنے کے خواہشمند نوجوان درکار سرمایہ کیسے اکٹھا کر سکتے ہیں؟پاکستانی نوجوان کے لیے ’اپنا کاروبار‘ کرنا کتنا مشکل ہے؟سروس شوز: جب تین دوستوں کو فوجی بوٹ بنانے کا آرڈر ملااس بات یعنی ہولڈنگ کمپنی کیا ہوتی ہے، اس حوالے سے ذرا وضاحت کی ضرورت ہے۔ فیصل بتاتے ہیں کہ ‘جب پہلے آپ پاکستان میں کوئی کمپنی بناتے تھے تو اس کے شیئرز صرف پاکستان میں ہوتے تھے۔ اب آپ کو اجازت مل گئی ہے کہ آپ اس کے اوپر ایک اور کمپنی بنا لیں جو کہ آپ کی پاکستانی کمپنی کی مالک ہوتی ہے۔ اس کمپنی کو ہولڈنگ کمپنی کہا جاتا ہے۔‘’اب آپ کو اجازت مل گئی ہے کہ پاکستانی کمپنی کی ملکیت باہر کی ہولڈنگ کمپنی کے پاس ہو سکتی ہے۔ اس سے آسانی یہ ہوتی ہے کہ جو بھی بیرونِ ملک سرمایہ کار جب اپنے شیئرز کو بیچتے ہیں تو ان کو باہر ان کے پیسے مل جاتے ہیں۔ جو وہاں پر سرمایہ کار پاکستان کی ٹیکس ریزیڈنٹ اسے بے شک پاکستان میں واپس لا کر قانون کے مطابق اس پر کیپٹل گینز ٹیکس دینا ہوگا۔‘مینا سلمان بتاتی ہیں کہ 'ہم ایک آن لائن کانفرنس میں گئے۔ وہاں پر بہت سارے سرمایہ کار آئے ہوئے تھے۔ ہماری وہاں کچھ وینچر کیپٹلسٹ لوگوں سے ملاقات ہوئی اور ہم نے انھیں اپنا آئیڈیا پیش کیا۔ اور پھر یہ سلسلہ کافی دیر تک چلا۔ کچھ ملاقاتیں ہوئیں اور پھر وہ عمل چلا جسے ڈیو ڈلیجنس کہتے ہیں۔ ڈیو ڈلیجنس میں سرمایہ کار آپ کے حساب کتاب کا جائزہ لیتے ہیں۔ یہ دیکھتے ہیں کہ آپ کے کاروبار میں بڑھنے اور پھیلنے کا کتنا امکان ہے۔'وہ بتاتی ہیں کہ ‘ہم لوگ قدرے خوش قسمت تھے۔ ہم نے دو سرمایہ کاروں سے ہی بات کی۔ ایک نے ہمیں مسترد کر دیا تاہم دوسرے کو ہمارا آئیڈیا پسند آیا۔ مگر سب لوگوں کا اس حوالے سے تجربہ مختلف ہوتا ہے۔‘مینا کے تجربے کے برعکس، مصباح نقوی کہتی ہیں کہ سرمایہ حاصل کرنا کوئی آسان کام نہیں۔ ‘وہ نوجوان جو نیا کاروبار کھڑا کرنا چاہتے ہیں انھیں بہت زیادہ پیسے خرچ کرنے سے پہلے اپنے آئیڈیا کو مارکیٹ میں ٹیسٹ کرنا چاہیے۔ اس بات کو تعین کریں کہ جو چیز آپ مارکیٹ میں لانا چاہ رہے ہیں، لوگوں میں اس کی مانگ ہے بھی یا نہیں۔ وہ آپ کی مصنوعات یا سروس خریدیں گے یا نہیں۔ اسے ہم کہتے ہیں کہ مارکیٹ ویلیڈیشن۔ ایک دفعہ آپ کے پاس مارکیٹ ویلیڈیشن آ جائے تو پھر آپ لوگوں کو جا کر کہہ سکتے ہیں کہ ہمیں سرمایہ دیں۔‘مصباح نقوی کہتی ہیں کہ سرمایہ کار کمپنیوں میں پیسے ڈالنے سے پہلے یہ دیکھتے ہیں کہ ٹیم کیسی ہے۔ ‘پاکستان میں اکثر کام کروانا انتہائی مشکل ہوتا ہے۔ تو سرمایہ کار یہ دیکھتے ہیں کہ کمپنی بنانے والے میں وہ ‘جوگاڑ‘ ہے یا نہیں۔‘فیصل آفتاب بھی بطور ایک سرمایہ کار بتاتے ہیں کہ سب سے پہلے وہ یہ دیکھتے ہیں کہ کاروبار کا آئیڈیا دینے والی ٹیم میں کون ہے؟،تصویر کا ذریعہGetty Imagesان کا کہنا تھا کہ 'سب سے پہلے ہم دیکھتے ہیں کہ ان لوگوں کو ٹیکنالوجی کی سمجھ کتنی ہے۔ اکثر ہم ان لوگوں میں سرمایہ کاری کرتے ہیں، جنھوں نے پہلے کسی ٹیکنالوجی کمپنی میں کام کر کے اس کو پھیلایا بڑھایا ہو۔ مثال کے طور پر اگر کسی نے پاکستان میں کریم میں درمیانے درجے پر کام کیا ہوا ہے اور کسی ایک شعبے میں ترقی کی ہوئی ہے، یا فوڈ پانڈا میں یا دراز میں، وہاں ہر عام پر ان لوگوں کو کمپنیوں کو بنانا آتا ہے اور اس میں رفتار انتہائی اہم ہے۔‘‘اس کے علاوہ جب کمپنی تھوڑی سی میچور ہوگئی ہے، ٹیم بن گئی ہے، کچھ فروخت ہو چکی ہے، وہاں پر ہم (منافع بخش ہونے پر) زیادہ توجہ دیتے ہیں مگر پھر بھی ٹیم سب سے اہم ہوتی ہے۔ ہم جو پیسے لگا رہے ہیں، وہ ہم اس ٹیم کی صلاحیت پڑ لگا رہے ہیں۔ جب ہم اس سے اگلے مرحلے پر جاتے ہیں وہاں ہم پھر منافع اور وسعت کے امکانات (جیسے کہ کل مارکیٹ سائز) پر غور کرتے ہیں۔‘اس حوالے سے مصباح کہتی ہیں کہ ‘پہلے تو بہت ساری کانفرنسز ہوتی ہیں جہاں منتظمین کہتے ہیں کہ آئیں سرمایہ کاروں کے سامنے اپنا آئیڈیا پیش کریں۔ اس کے علاوہ متعدد ایکسلیٹر پروگرامز ہوتے ہیں، حکومت نے قومی انکیوبیشن سنٹر بھی بنائے ہیں۔‘ مصباح کہتی ہیں کہ ایکسلیٹر یا انکیوبیٹر سنٹرز جیسی تنظیموں کو انٹرپنیوئرشپ سپورٹ آرگنائزیشنز کہا جاتا ہے۔ ‘اگر آپ ایسی کسی تنظیم کے پروگرام کا حصہ بن جائیں تو نہ صرف وہ آپ کی مدد کرتے ہیں کہ اپنے کاروبار کو کیسے بڑھایا جائے بلکہ وہ کئی مخصوص دنوں پر تقریبات کا انعقاد کرے ہیں جہاں وہ آپ کو سرمایہ کاروں کے سامنے لا کھڑا کرتے ہیں کہ آپ اپنا آئیڈیا پیش کریں۔ اس کے علاوہ اب یونیورسٹیاں بھی اس میں مدد کرتی ہے۔‘،تصویر کا ذریعہAFPفیصل آفتاب بتاتے ہیں کہ ‘پری سیڈ راؤنڈ، سیڈ راؤنڈ، سیریز اے راؤنڈ، سیریز بی راؤنڈ۔۔۔ یہ تمام صرف سرمایہ کاری حاصل کرنے کے مختلف مراحل ہیں۔ پری سیڈ آپ اس وقت کو کہتے ہیں کہ جب تین چار لوگ اکھٹے ہوئے، ان کے پاس ایک آئیڈیا ہے، انھوں نے اسے ایک پریزنٹیشن میں ڈال دیا، اکثر اس وقت کمپنی بھی نہیں ہوتی، ہم اس مرحلے پر ان کے ماضی کے ریکارڈ کی بنیاد پر انھیں پہلا چیک دیتے ہیں۔ عام طور پر یہ ایک سے ڈیڑھ ملین ڈالر کے لگ بھگ ہوتا ہے۔‘سیڈ مرحلہ وہ ہوتا ہے کہ کمپنی کا اندراج ہو گیا ہے، ٹیکنالوجی پروڈکٹ تیار ہو گیا ہے، تھوڑے بہت گاہک آنا شروع ہوگئے ہیں، یعنی آپ نے یہ دیکھا دیا ہے کہ آپ کا آئڈیا کوئی چیز بن گیا ہے، پھر اس موقعے پر سیڈ راؤنڈ کیا جاتا ہے جو ان کی رفتار میں تیزی لاتا ہے۔ پاکستان میں عام طور پر اس مرحلے پر اوسطً دو سے تین ملین ڈالر دیے جاتے ہیں۔ اس کا مقصد ہوتا ہے کہ کمپنی کو بڑھایا جائے۔‘‘جب آپ کمپنی کو بڑھا لیتے ہیں، تو پھر آپ سیریز اے راؤنڈ میں پہنچ جاتے ہیں جہاں آپ دس سے پندرہ ملین ڈالر حاصل کرتے ہیں۔ اس وقت مارکیٹ میں آپ کی مصنوعات کی پہچان بننا شروع ہو جاتی ہے، ایک نیٹ ورک ایفیکٹ شروع ہو جاتا ہے، جیسے ایک زمانے پر واٹس ایپ پاکستان میں پھیلانا شروع ہو گیا تھا تو اس وقت آپ کو اور پیسے چاہیے ہوتے ہیں جو سیریز اے راؤنڈ سے آتے ہیں۔‘’وہاں پر ہم یہ دیکھتے ہیں صارفین کتنی تیزی سے بڑھ رہے ہیں، کتنے صارفین دوسری مرتبہ آ رہے ہیں، آمدنی کتنی ہے، اگر آمدنی نہیں ہے تو مستقبل میں آمدنی کا ممکنہ راستہ کیا ہے، وغیرہ وغیرہ۔‘"
Science,پاکستان کے سیاحتی مقام مری میں ہونے والی شدید برفباری میں کم از کم 22 سیاح ہلاک ہو گئے ہیں جبکہ ابھی بھی کئی لوگ پھنسے ہوئے ہیں جنھیں نکالنے کے لیے امدادی سرگرمیاں جاری ہیں۔اطلاعات کے مطابق زیادہ تر ہلاکتیں کلڈنہ کے علاقے میں برف میں پھنسی چار گاڑیوں میں ہوئیں۔گلیات ڈویلپمنٹ اتھارٹی کے ترجمان احسن حمید کے مطابق گلیات میں صرف ایک روز میں تین فٹ برفباری ہوئی جبکہ دوسرے سپیل کے دوران جمعے سے پہلے چار روز تک ہونے والے برفباری مجموعی طور پر ڈھائی فٹ تھی جس نے نظام زندگی کو تباہ کر کے رکھ دیا۔ان ہلاکتوں کی وجہ ہائپوتھرمیا یعنی شدید ٹھنڈک تھی، یا یہ کاربن مونو آکسائیڈ کے سبب دم گھٹنے سے ہوئيں، اس کا فیصلہ تو طبی جانچ کے بعد حکام ہی کر سکتے ہیں۔لیکن ایک بات قابل ذکر ہے کہ موٹر گاڑیوں میں دم گھٹنے یا کاربن مونو آکسائیڈ (سی او) میں سانس لینے سے دنیا بھر میں اموات واقع ہوتی رہتی ہیں جبکہ کئی لوگوں کو ہسپتال میں داخل کیا جاتا ہے۔ اسی لیے گھروں اور گاڑیوں میں اس سے متعلق احتیاط برتنے کی ترغیب دی جاتی ہے۔کاربن مونو آکسائیڈ ایک بے رنگ، بے ذائقہ، بغیر بو والی گیس ہے۔ اس میں سانس لینا مہلک یا طویل مدتی صحت کے مسائل کا سبب ہو سکتا ہے۔کاربن مونو آکسائیڈ زہر کی علامات دیگر بیماریوں سے ملتی جلتی ہو سکتی ہیں، جیسے فوڈ پوائزننگ یا بغیر بخار والا فلو۔امریکی ادارے کنزیومر پروڈکٹ سیفٹی کمیشن کا کہنا ہے کہ کاربن مونو آکسائیڈ کی ہلکی مقدار سے سر میں درد، تھکان، سانس لینے میں کمی، متلی، چکر محسوس ہو سکتے ہیں لیکن زیادہ مقدار انسانی جسم میں جانے سے قے، اعصاب کے توازن کا بگڑنا، ہوش کھونا اور موت واقع ہو جانا شامل ہے۔،تصویر کا ذریعہGetty Imagesاندرونی کمبشن انجنوں سے چلنے والی مصنوعات اور آلات جیسے پورٹیبل جنریٹر، کاریں، لان کی گھاس کاٹنے والی مشینیں اور پاور واشر وغیر بھی کاربن مونو آکسائیڈ پیدا کرتے ہیں۔موٹر گاڑیوں میں کاربن مونو آکسائیڈ اگزاسٹ کے نظام میں لیک کی وجہ سے پیدا ہو سکتے ہیں یا پھر اگر کسی وجہ سے اخراج کا نظام بند ہو جائے تو یہ گاڑی کے اندر آنے لگتے ہیں۔اسی لیے عام طور پر منع کیا جاتا ہے کہ گاڑیوں کا ایئر کنڈیشنر چلا کر اور تمام دروازے بند کر کے نہ سوئیں کیونکہ لیکیج کی صورت میں یہ عمل مہلک ہو سکتا ہے۔عام حالات میں بھی یہ مشورہ دیا جاتا ہے کہ کاربن مونو آکسائیڈ زہر سے بچنے کے لیے آپ کار کے اخراج کے نظام کی سال میں ایک بار ضرور جانچ کرائیں۔بند گیراج میں کبھی بھی کار یا ٹرک کو آن نہ کریں، ہمیشہ دروازے کھول دیں تاکہ تازہ ہوا مل سکے۔اور اگر آپ گاڑی کے پچھلے دروازے (ٹیل گیٹ) کو کھولیں تو کار کی کھڑکیوں اور شیشوں کو بھی کھول دیں تاکہ ہوا باہر نکلتی رہے کیونکہ اگر صرف پچھلا دروازہ کھلا ہو گا تو عین ممکن ہے کہ اگزاسٹ سے نکلنے والی گیس کار کے اندر کھنچی چلی آئے۔جہاں تک مری کا معاملہ ہے اس میں یہ دیکھا گیا ہے کہ گاڑیاں برف میں اتنی زیادہ پھنسی ہوئی ہیں کہ سائلنسر کا منھ تک بند ہو جانا بعید از قیاس نہیں۔ اس کے علاوہ باہر کی سردی سے بچنے کے لیے گاڑی کے انجن کا آن رکھنا بھی فطری نظر آتا ہے۔ایسے میں کاربن مونو آکسائیڈ کا گاڑی میں پھیل جانا اور گاڑی کے اندر کی فضا کا زہر آلود ہو جانا فطری ہو جاتا ہے۔،تصویر کا ذریعہSANIA DAWOODمری کے معاملے میں بہت سے صارفین نے ٹوئٹر پر ان خدشات کا اظہار کیا ہے۔ کملیش سنکھ تاؤ لکھتے ہیں کہ ’مری میں جو ہوا وہ غلطی ہم عام طور پر دہراتے ہیں۔ ٹھنڈ سے بچنے کے لیے کار کے ہیٹر کو آن رکھتے ہیں۔ برف کی تہیں اگزاسٹ کو بند کر دیتی ہیں۔ اگزاسٹ کی گیس کار کے کیبن میں بھر جاتی ہے۔‘’کاربن مونوآکسائیڈ کا زہر میٹھا اور اس کی رفتار دھیمی ہوتی ہے اور اس کے شکار کو پتا بھی نہیں چلتا اور انسان موت کی آغوش میں چلا جاتا ہے۔‘،تصویر کا ذریعہTwitterپاکستان میں نیشنل ہائی ویز اینڈ موٹروے پولیس کے انسپکٹر جنرل انعام غنی نے لکھا ہے کہ ’خدا نہ کرے اگر آپ کی کار برف میں پھنس جائے تو اور آپ کا انجن چل رہا ہو تو آپ کھڑکی کو ہلکے سے کھول کر اگزاسٹ سائلنسر پائپ سے برف صاف کر دیں۔‘یہ بھی پڑھیےبرفباری دیکھنے جائیں مگر پوری تیاری کے ساتھبرفباری کے دوران ٹیک آف کیوں ممکن نہیں؟’برف کی قبر میں دھنس گیا تھا، خوش قسمت تھا بچ گیا‘،تصویر کا ذریعہTwitterجبکہ ڈاکٹر فہیم یونس نے لکھا کہ ’مری ہونے والی اموات ٹھنڈک سے ہوئی ہیں یا کاربن مونو آکسائیڈ کے زہر سے؟‘انھوں نے مزید لکھا: ’کاربن مونو آکسائیڈ بے رنگ اور مہلک ہے۔ اگر رکی ہوئی کار برف میں دھنس جاتی ہے تو اگزاسٹ (سائلنسر) بند ہونے سے کار میں سوار کی جلد موت واقع ہو سکتی ہے۔‘،تصویر کا ذریعہTwitterڈاکٹر ارسلان حیدر نے لکھا ہے کہ مری میں 20 سے زیادہ لوگوں کی موت یخ بستہ ٹھنڈک سے نہیں ہوئی۔ انھوں نے لکھا ’یہ سب کاربن مونو آکسائیڈ کے زہر سے مرے ہیں اور اس کی وجہ ہوا کا نہ گزرنا، انجن کا چلتے رہنا اور سائلنسر کا منھ بند ہونا ہے۔ اگر لوگوں نے صرف ذرا سی کھڑکی کھلی رکھتے تو۔‘،تصویر کا ذریعہTwitterپوری دنیا میں برف پڑنے سے پہلے تنبیہ جاری کی جاتی ہے کہ اس علاقے میں موسم کبھی بھی خراب ہو سکتا ہے اس لیے گھر میں رہیں لیکن مری میں الرٹ جاری کرنے میں بہت دیر کر دی گئی۔اس بارے میں ماہر ماحولیات توفیق پاشا معراج نے بی بی سی کی سحر بلوچ کو بتایا کہ برفباری کی صورت میں انتظامیہ کو سب سے پہلے مری جانے والی سڑکیں بند کرنی چاہیے تھیں۔مری میں شدید برفباریوہ اس حوالے سے چند احتیاطی تدابیر بتاتے ہیں جن پر عمل کر کے برفباری میں پھنسے سیاح مزید نقصان سے بچ سکتے ہیں:
Science,،تصویر کا ذریعہNASAبالآخر یہ مرحلہ مکمل ہو گیا۔ خلا میں بھیجا گیا سب سے بڑا آئینہ مکمل طور پر کھل گیا ہے اور اب یہ دوربین فوکس کرنے کے لیے تیار ہے۔جیمز ویب ٹیلی سکوپ کے مرکزی حصے ’گولڈن ریفلیکٹر‘ کو سنیچر کے روز سیدھا کر لیا گیا جو اندر کی طرف خم دار ہے اور اس کا قطر 6.5 میٹر ہے۔کرسمس کے روز مشن کے آغاز پر اس آئینے کو کسی تہہ ہوجانے والی میز کی طرح موڑا گیا تھا۔ جدید جیمز ویب دوربین کی مدد سے اب کائنات کے کئی ایسے حصوں پر تحقیق کی جا سکے گی جن پر تحقیق اب تک ہمارے لیے ممکن نہیں تھی۔سائنسدان چاہتے ہیں کہ وہ 10 ارب ڈالر کی لاگت سے تیار کردہ اس نئی دوربین اور رصد گاہ (آبزرویٹری) کی مدد سے بِگ بینگ سے قریب 20 کروڑ سال بعد پیش آنے والے واقعات کو دیکھ اور سمجھ سکیں۔ وہ کائنات کو روشن کرنے والے پہلے ستاروں کو دیکھنا چاہتے ہیں۔ ،تصویر کا ذریعہNASAوہ اس ٹیلی سکوپ کی ’بڑی آنکھ‘ کی تربیت کچھ اس طرح کریں گے کہ یہ دور واقع سیاروں کے ماحول پر نظر رکھے تاکہ یہ پتا لگایا سکے کہ آیا وہاں انسانی زندگی ممکن ہے۔ امریکی خلائی ادارے ناسا میں جیمز ویب ٹیلی سکوپ کا آئینہ نصب کرنے والی ٹیم کے سربراہ لی فائنبرگ کہتے ہیں کہ ’یہ دوربین لوگوں کو حیرت میں مبتلا کردے گی۔ حتیٰ کہ ان لوگوں کو بھی جو ہبل ٹیلی سکوپ کی تصاویر دیکھتے رہتے ہیں۔ مجھے معلوم ہے کہ یہ تصور کرنا مشکل ہے۔‘انھوں نے بی بی سی کو بتایا کہ ’جیمز ویب ٹیلی سکوپ اتنی طاقتور ہے کہ ہم اس سے جہاں کہیں بھی دیکھیں گے اس سے بڑے پیمانے پر نئی معلومات فراہم ہوں گی۔‘جیمز ویب ٹیلی سکوپ کو امریکہ، یورپی ممالک اور کینیڈا کے خلائی اداروں نے مشترکہ طور پر تیار کیا ہے۔ اسے ڈیزائن اور تیار کرنے میں قریب 30 سال لگے۔ یہ ہبل ٹیلی سکوپ کی جانشین ہے۔ ہبل اپنی آپریشنل زندگی مکمل کرنے کے قریب ہے۔ جیمز ویب ایک جدید دوربین ہے جس میں قدرے نئی ٹیکنالوجی استعمال کی گئی ہے۔ یہ اتنی بڑی ہے کہ اسے 25 دسمبر کو مدار میں جانے والے راکٹ کی نوک میں رکھا گیا۔،تصویر کا ذریعہNASAمگر راکٹ کے اُڑان بھرنے سے لے کر اس کی تعیناتی مکمل ہونے تک گذشتہ ہفتوں کے دوران اس پر کام کرنے والے تمام افراد کی نظریں اسی پر ٹکی ہوئی تھیں۔ اسے نصب کرنے کے مختلف مراحل تھے جس میں پتنگ نما سن شیلڈ (جس کا سائز ایک ٹینس کورٹ جتنا ہے) کی تعیناتی بھی ضروری تھی جو توقعات کے مطابق ممکن ہوا۔ خلائی تحقیق کی تاریخ میں اس کا شمار بڑی کامیابیوں میں ہوگا۔ اس ٹیلی سکوپ کو آپریٹ کرنے والے کنٹرولرز ریاست میری لینڈ کے شہر بالٹیمور میں سپیس ٹیلی سکوپ سائنس انسٹی ٹیوٹ میں موجود ہیں۔ اس تعیناتی کو مرکزی آئینے کے دو پروں کو 90 ڈگری پر ہلا کر مکمل کیا گیا۔ یہ بھی پڑھیےکائنات کے راز: جیمز ویب ٹیلی سکوپ کی پتنگ نما ’سن شیلڈ‘ خلا میں کھول دی گئینئی خلائی دوربین جیمز ویب کیا کائنات کی اولین کہکشاؤں سے پردہ اٹھا سکے گی؟دنیا کی سب سے طاقتور خلائی دوربین جیمز ویب تاریخی مشن پر روانہ21ویں صدی کا بڑا سائنسی منصوبہ: تیس برسوں میں تیار ہونے والی خلائی دوربین مشن کے لیے تیار ٹیلی سکوپ کی جانب سے آسمان سے بھیجے گئے پیغام نے تصدیق کی کہ دوربین کے پینل اپنی جگہ پر لاک ہوچکے ہیں۔ مشن کے آپریشنز مینیجر کارل سٹار نے اعلان کیا کہ ’ہم نے جیمز ویب سپیس ٹیلی سکوپ کی رصد گاہ کو مکمل طور پر تعینات کر دیا ہے۔‘ناسا میں جیمز ویب ٹیلی سکوپ کے پروگرام مینیجر بل اوشز کہتے ہیں کہ ’گذشتہ دو ہفتے بہترین رہے۔ اس دوربین پر ہزاروں لوگوں نے کام کیا تاکہ یہ کامیابی مل سکے۔ میں آپ کو ہر روز بتاؤں گا کہ مجھے اس ٹیم کا حصہ ہونے پر فخر ہے۔‘ناسا میں سائنس کے شعبے کے ڈائریکٹر تھامس زبرچن نے کنٹرولرز سے مخاطب ہو کر کہا کہ ’ہم نے مدار میں ایسی ٹیلی سکوپ تعینات کی جیسی دنیا نے آج تک نہیں دیکھی۔ تو آپ سب کو آج تاریخ کا حصہ بن کر کیسا محسوس ہو رہا ہے؟‘ریبیکا موریل، سائنس ایڈیٹرخلابازوں کے لیے سُکھ کا سانس لینے کا وقت آگیا ہے۔ عام طور پر کسی خلائی مشن میں اس کی اُڑان سب سے مشکل مرحلہ ہوتا ہے۔ مگر گذشتہ دو ہفتوں کے دوران اس دوربین کی تعیناتی انتہائی پیچیدہ مرحلے سے گزری ہے۔اتنی بڑی دوربین کو آسمان میں کھولنا اب تک خلا میں کی گئی سب سے مشکل تعیناتیوں میں سے ایک ہے۔ مگر جیمز ویب ٹیم نے یہ کر دکھایا۔ حتیٰ کہ یہ توقع سے زیادہ بہتر انداز میں کیا گیا۔ انھوں نے یہ کام ایسے کیا جیسے یہ بہت آسان تھا۔ ٹیلی سکوپ کے ڈیزائن میں دہائیوں تک کام جاری رہا اور اس کی جدید انجینیئرنگ نے متاثر کُن نتائج دیے۔مگر اس رصدگاہ کی اصل طاقت کا اندازہ آئندہ موسم گرما تک نہیں ہوگا جب اس سے ابتدائی تصاویر کھینچ کر زمین بھیجی جائیں گی۔ اور توقعات آسمان سے بھی زیادہ اونچی ہیں۔ اس دوربین کے مناظر نہ صرف حیرت انگیز ہونے چاہییں بلکہ انھیں ہمارے کئی بڑے سوالوں کا جواب بھی دینا ہو گا جیسے یہ کائنات کیسے وجود میں آئی اور آیا زمین کے علاوہ کہیں اور بھی زندگی موجود ہے؟ جیمز ویب سے بہت زیادہ قابلیت کی توقع کی جا رہی ہے۔،تصویر کا ذریعہNASA/ESAتاہم ابھی جیمز ویب کی جانب سے کائنات کی تصاویر کھینچنے سے قبل تیاری کے اور بھی مراحل باقی ہیں۔ سب سے پہلا کام یہ ہے کہ اسے بہت زیادہ ٹھنڈا ہونے دیا جائے۔ اسے انفراریڈ (یعنی زیرسرخ شعاعیں جو عام آنکھ سے نظر نہیں آتیں) میں کام کرنے کے لیے ڈیزائن کیا گیا ہے۔ لہروں کی طولِ موج یا ویولینتھ زیادہ ہونے پر ہمیں بڑے ستارے چمکتے دکھائی دیں گے۔ جب تک اس دوربین کو کم درجہ حرارت پر نہیں لایا جاتا اس سے خارج ہونے والی توانائی سب سے باریک سگنلز کو ماند کرتی رہے گی۔جیمز ویب کے پرنسیپل انویسٹیگیٹر گلین رائٹ کہتے ہیں کہ ’یہ ایسا ہوگا جیسے ہم جلتی ہوئی گھاس کے سامنے ایک ماچس کی تیلی جلا کر دیکھنے کی کوشش کریں۔ ہمیں کچھ سمجھ نہیں آئے گا۔‘دوربین کی بڑی پتنگ نما سن شیلڈ سے پیدا ہونے والا سایہ ٹیلی سکوپ کے آلات کا درجہ حرارت منفی 230 ڈگری سینٹی گریڈ تک لے جائے گا۔ اسی طرح چاروں سائنسی آلات ضروری حساسیت کے ساتھ کام کر سکیں گے۔ انجینیئر جلد ان کے فعال ہونے کے ساتھ ان کی کارکردگی کو جانچنا شروع کریں گے۔ انھیں مرکزی آئینے میں چھ کونوں والے 18 حصوں کو اس طرح ترتیب دینا ہے کہ عکس دکھانے والی یکجا سطح بن سکے۔ ،تصویر کا ذریعہNASAہر حصے میں موٹر نصب ہے جسے اوپر نیچے، دائیں بائیں، گھمایا یا جھکایا جا سکتا ہے تاکہ انھیں بہترین جگہ پر لایا جا سکے۔ ان مراحل میں آئندہ پانچ ماہ یا اس سے زیادہ عرصہ لگ سکتا ہے۔ محتاط اندازے کے مطابق جولائی کے اواخر تک جیمز ویب ٹیلی سکوپ سے تصاویر مصول ہونے کے امکانات نہیں ہیں۔ تاہم خلائی ایجنسی کے حکام کہتے ہیں کہ ہمیں حیرت میں مبتلا ہونے کے لیے تیار رہنا چاہیے۔ لی فائنبرگ کے مطابق ’جیمز ویب انجینیئرنگ کا ایک شاہکار ہے۔ مگر اس میں ایک خوبصورتی کا پہلو بھی ہے۔‘انھوں نے مزید بتایا کہ ’مجھے اس میں ان لوگوں کی شکلیں دیکھنا پسند تھا جو اس کے پاس آ کر اسے دیکھتے تھے۔ انسانوں کی بنائی گئی اس چیز میں خوف اور تعجب دونوں ہیں۔ اس کا سائز، اس کا پیمانہ اور سونے کی پرت۔ یہ آپ کو اوپر اُٹھا دیتی ہے۔‘
Science,"،تصویر کا ذریعہArchivo personalسنہ 2012 میں سیموئل روڈریگز کی عمر 19 سال تھی اور یہی وہ وقت تھا جب وہ اپنی زندگی کے بہترین دور سے گزر رہے تھے۔ وہ ایک کمپنی میں ’لائٹنگ ٹیکنیشن‘ کے طور پر کام کر رہے تھے اور اُن کی کمپنی نے انھیں ان کی خدمات کے عوض ترقی دینے کا وعدہ بھی کر رکھا تھا۔اسی سال 17 نومبر کی رات وہ وسطیٰ ریاست گویاس میں موسیقی کے ایک میلے (میوزک فیسٹیول) میں لائٹنگ کے کام میں مصروف تھے جب ان پر قیامت ٹوٹ پڑی۔ وہ میلے میں ہونے والی آتش بازی کی زد میں آ گئے تھے۔ اس حادثے میں سیموئل، جو اب 29 برس کے ہیں، کا چہرہ اس بُری طرح متاثر ہوا کہ اس میں گڑھا پڑ گیا۔ اس کے بعد انھیں ہسپتال لے جایا گیا، جہاں اُن کا آپریشن ہوا اور کافی دنوں تک انھیں انتہائی نگہداشت کے یونٹ میں رکھا گیا۔تقریباً ایک ماہ ہسپتال میں رہنے کے بعد ان کو گھر واپس بھیج دیا گیا۔ گھر میں سیموئل نے نئے روپ کے ساتھ رہنا شروع کیا: ایک ایسے چہرے کے ساتھ جس پر حادثے کے نشانات ہوں۔ اس واقعے کو لگ بھگ دس سال بیت چکے ہیں اور اس دوران انھوں نے شادی کی، وہ والد بنے اور اپنی زندگی کو نئے سرے سے شروع کیا۔تاہم چہرے پر پڑنے والا بھیانک زخم سیموئل کو عام زندگی سے دور لے گیا ایک ایسی زندگی جہاں انھوں نے اپنا چہرہ چھپانے کی غرض سے چھپ کر زندگی بسر کرنا شروع کر دی۔ ،تصویر کا ذریعہArchivo personal’اثر ایک مُکے کی طرح تھا‘سیموئل لائٹنگ ٹیکنیشن کے طور پر کام کرتے تھے۔ کمپنی سیموئل کی ہنرمندی کی معترف تھی۔ وہ دو سال تک اس کمپنی سے وابستہ رہے۔ سیموئل ریاست گویاس میں رہائش پذیر ہیں۔کمپنی کی طرف سے اسے گویاس کے شہر ’کلداس نوس‘ میں ہونے والے میوزک فیسٹیول کے لیے لائٹنگ کے لیے بلایا گیا۔ اس ایونٹ کے سٹیج کی دیکھ بھال کے لیے سیموئل کو تقریباً 15 میٹر کی بلندی پر چڑھنا پڑا۔ شو کے دوران ہی اگلی پرفارمنس سے قبل وہ لائٹ کے انتظام کے لیے مزید اگلے مقام تک پہنچ گئے۔سیموئل کا دعویٰ ہے کہ وہ جس کمپنی میں کام کرتا تھا اس میں کوئی ملازم سٹیج لائٹنگ کے قریب آتش بازی کے بارے میں نہیں جانتا تھا۔ اور پھر اسے اس مواد کی موجودگی کا بدترین تجربہ ہوا۔ ان کے مطابق ’جب میں سٹیج پر حفاظتی سامان ہٹا کر نیچے جانے کے لیے تیار ہو رہا تھا تو آتش بازی شروع ہو گئی۔ مجھے نہیں معلوم کہ یہ خودکار تھی یا اس پر قابو پانے کے لیے پیچھے کوئی تھا۔ ان کے مطابق آتشی گولے ان کے چہرے پر آ کر لگے۔ ان کے مطابق انھیں ایسا محسوس ہوا ’جیسے یہ 30 منٹ قبل ہوا تھا‘۔ اس وقت مجھے احساس نہیں ہوا کہ اس آتش بازی کا میں نشانہ بن گیا ہوں۔ ایسا لگا جیسے مجھے کسی نے گھونسہ مار دیا ہو، مجھے تھوڑا سا چکر آیا اور میں چھاتی کے بل سٹیج پر لیٹ گیا تاکہ گر نہ جاؤں۔‘’میں بے ہوش ہو گیا تھا۔ جب میں نے اپنا سر تھوڑا سا اٹھایا تو میں نے اپنے قریب آتش بازی دیکھی اور مجھے ایسا محسوس ہوا کہ ان میں سے ایک آتشی گولا جیسے مجھے آ لگا ہو۔‘ سیموئل کو ایک رسی کی مدد سے سٹیج کے اوپر سے بچایا گیا۔ ان کے مطابق انھوں نے اس رسی سے مجھے باندھ دیا تھا، مجھے سہارا دینے کے لیے میری کمر کے گرد بیلٹ باندھا، اور مجھے نیچے اتار دیا۔ مجھے کشش ثقل کے بارے میں کچھ پتا نہیں تھا۔ سیموئل کا خیال تھا کہ اسے طبی امداد دی جائے گی اور جلد ہی گھر بھیج دیا جائے گا۔ ،تصویر کا ذریعہArchivo personalتاہم، اس وقت ایک حقیقت نے سیموئل کی توجہ مبذول کرائی کہ آخر یہ معاملہ کیا ہے اور وہ لوگوں کا ردعمل تھا جب اسے بچایا گیا تھا۔ ان کے مطابق ’کچھ لوگ بہت چلائے، دوسروں نے منھ موڑ لیا اور اس صورتحال نے مجھے بہت پریشان کیا‘۔اسے ایمبولینس کے ذریعے ایمرجنسی یونٹ میں بھیج دیا گیا۔ جائے وقوعہ پر پہنچنے کے تھوڑی دیر بعد سیموئل ہوش کھو بیٹھا اور پھر دو ہفتے بعد ہوش میں آیا۔ ’جب میں ہوش میں آیا تو میں فیڈرل یونیورسٹی آف گویاس کے ہسپتال ڈی کلینیکس میں تھا‘۔ ایمرجنسی یونٹ میں سیوئیل کے چہرے کی ہنگامی سرجری کی گئی جو تقریباً 24 گھنٹے تک جاری رہی۔ان کے مطابق ’انھوں نے میرے چہرے پر پن اور پلیٹس لگا دیں۔ میری آنکھوں کے نیچے تمام ہڈیوں سے محروم ہو گیا۔ ڈاکٹرز نے میری آنکھ پر ایک سپورٹ میش لگا دیا۔ ’میرے چہرے کو پہنچانے والے نقصان کا صدمہ بھیانک تھا‘۔ اس کے چہرے پر پڑنے والے اثرات میں سے ایک یہ تھا کہ وہ اپنی ناک، چہرے کی درمیانی ہڈیوں اور اپنے دانتوں کے کچھ اوپر والے حصے سے بھی محروم ہو گیا۔  پلاسٹک سرجن کارلوس گسٹاو نیوس، جو ’ری کنسٹریکٹو مائیکرو سرجری‘ کے ماہر ہیں، کا کہنا ہے کہ سیموئل چہرے کے درمیانی حصے والے جلد کے ٹشوز سے مکمل طور پر محروم ہو گیا۔ تمام اوپر والے ہونٹ، اور اسی جگہ کے پٹھوں، دائیں اور بائیں جانب کے کچھ جبڑے سے بھی محروم ہو گیا۔ اس حادثے میں سیموئل نے تمام سخت اور نرم پلیٹس (تالو) بھی کھو دیں۔ یہی وجہ ہے کہ اس کے منھ اور ناک کے درمیان والے حصے ایک ہو گئے۔ نوجوان کی آنکھیں بھی متاثر ہوئیں۔ وہ بائیں آنکھ سے مکمل طور پر اندھا ہو گیا اور دائیں آنکھ سے صرف 20 فیصد تک بینائی رہ گئی تھی۔جب سیموئل کو ہوش آیا تو وہ آئی سی یو میں تھا اور صورتحال سے خوفزدہ تھا۔ ان کے مطابق ’میرے چہرے پر مکمل پٹی لگی ہوئی تھی اور میں سانس کی نالی لگائے جانے کی وجہ سے بول نہیں سکتا تھا‘۔،تصویر کا ذریعہArchivo personalایک نرس نے ان سے پوچھا کہ کیا اسے وہ سب کچھ یاد ہے جو ہوا تھا۔ ’میں نے اسے تحریری طور پر بتایا کہ میں ہسپتال میں داخل ہونے تک بالکل سب کچھ جانتا تھا۔ مجھے صرف یہ نہیں معلوم تھا کہ میں نے وہاں کتنا وقت گزارا ہے، یا اس دوران کیا ہوا ہے۔ سیموئل کے نرس حیران تھا کہ مجھے وہ سب ابھی تک یاد ہے۔ جب سے سیموئل کو ہوش آیا اس کی نگرانی سپیچ تھراپسٹ، فزیو تھراپسٹ اور ایک ماہر نفسیات نے کی تھی۔ مجموعی طور پر سیموئل نے 14 دن انتہائی نگہداشت کے وارڈ میں گزارے اور اتنی ہی مدت ہسپتال کے وارڈ میں گزاری۔’آئینے میں دیکھنا سچائی کا سامنا کرنے جیسا تھا‘ہسپتال سے گھر آنے کے بعد بھی سیموئل ہفتوں بعد تک آئینے میں دیکھنے سے قاصر رہا تھا کیونکہ وہ موتیا بند کے آپریشن سے صحت یاب ہو رہا تھا جسے اس کی دائیں آنکھ پر کیا جانا تھا۔’میں اپنے چہرے کو چھونے سے پہلے ہی جان گیا تھا کہ میں نے بہت کچھ کھو دیا ہے، لیکن جب میں نے خود کو دیکھا تو یہ ایک صدمہ تھا۔ یہ پہلی بار سچائی کا سامنا تھا۔ چہرے پر یہ ایک سوراخ دیکھنا پریشان کن اور بہت افسوسناک تھا۔‘’لیکن میں ایسا سوچتا ہوں کہ یہ حادثے کے مہینوں بعد یہ حقیقت مجھ پر کھلی۔ اب میں نے اس حقیقت کا سامنا کرنے کے لیے اپنے آپ کو زیادہ آمادہ پایا۔‘ان کے رشتے داروں نے اس کی بہت مدد کی۔ خاص طور پر ان کی ماں، جینی روڈریگس، نے ان کی بہت مدد کی۔ ایسے ہی کچھ اجنبی لوگوں نے بھی اس کی مدد کی۔ ملک بھر کے لوگوں نے سیموئل سے ملاقاتیں کیں کیونکہ حادثے کے بعد اس وقت ان کے زخمی چہرے کی ایک تصویر فیس بک وائرل ہو گئی۔ اس لمحے سے بہت سے لوگوں نے ان کی صحت یابی کی کے لیے نیک تمنائیں بھیجنا شروع کر دیں۔ ان کا کہنا ہے کہ ’ان پیغامات نے میری بہت مدد کی‘۔،تصویر کا ذریعہAdemir Juniorسیموئل کے صحت یابی ایک صبر آزما ثابت ہوئی۔ انھیں انتہائی نگہداشت کی ضرورت تھی۔ اسے کھانے پینے، بولنے اور یہاں تک کہ سانس لینے جیسی مختلف مشکلات کا سامنا تھا۔حادثے کے تقریباً ایک سال بعد، چہرے کی تعمیر نو شروع ہوئی، جس کا بنیادی مقصد آتش بازی سے متاثرہ حصے کے کام کو فعال بنانا تھا۔ نوجوان کا آٹو ٹرانسپلانٹ (اپنے جسم کا) ہوا جس میں اس کی ران سے جلد، ٹشو اور پٹھے ہٹا دیے گئے، جو اس کے چہرے پر رکھے گئے تھے۔ چہرے کی ’ری کنسٹریکشن‘ کے لیے کمر سے لی گئی ہڈی کا حصہ کا حصہ بھی استعمال کیا گیا۔ مداخلتوں کے لیے تقریباً 20 افراد کی ٹیم کو سخت محنت کی ضرورت تھی۔ پلاسٹک سرجن کارلوس نیوس جو پیشہ ور افراد کی رہنمائی کے ذمہ دار ہیں کا کہنا ہے کہ ’ہمیں بہت مخصوص آلات استعمال کرنے تھے تاکہ وہ زخمی نہ ہوں۔ پورے طریقہ کار کو انتہائی نازک طریقے سے سنبھالنا ضروری تھا۔ کارلوس کے مطابق مہینوں بعد سیموئل نے اپنے چہرے پر ٹرانسپلانٹ شدہ ٹشو کو ایڈجسٹ کرنے کے لیے ناک کی تعمیر نو کے طریقہ کار اور لپوسکلپچر سے گزرا۔سیموئل کا کہنا ہے کہ نتائج مثبت تھے لیکن آپریشن کے بعد کی مدت بہت مشکل تھی۔ ’یہ ایک تکلیف دہ بحالی تھی کیونکہ انھوں نے میرے منھ کو تھوڑی دیر کے لیے اموبلائیذڈ (متحرک) کر دیا تھا۔ میں اس عرصے کے دوران بہت دباؤ اور گھبراہٹ کا شکار تھا۔ سیموئل کے مطابق اس سب نے مجھے اس وقت تمام قسم کی ملاقاتوں اور امتحانات سے چھٹکارا دلا دیا۔ آپریشن کے بعد کی مدت کی وجہ سے اس نے نئے طریقہ کار کو ملتوی کرنے کا فیصلہ کیا، جس سے صورتحال میں بہتری ہو سکتی تھی۔ ممکنہ طور پر کورونا وائرس کی وبا کے بعد اب وہ جلد ہی ان چہرے کی تعمیر نو کے طریقہ کار کو دوبارہ شروع کرنے کا ارادہ رکھتا ہے۔سیموئل کا کہنا ہے کہ ’مجھے اس حصے کو بھرنا ہے، جہاں چہرے کی ہڈیاں غائب ہیں۔ ابھی بھی اس کے بارے میں جاننا پڑے گا، مشاورت پر منحصر ہے کہ آیا یہ ہڈیوں کی پیوند کاری ہوگی یا مصنوعی اعضا‘۔ وہ میرے چہرے کو فعال کرنے کے لیے سرجری کی ضرورت ہو سکتی ہے۔ ان کا مطابق اب حسن نہیں بلکہ چہرے کی تعمیر نو پر توجہ مرکوز ہے۔آپ کو درپیش مسائل میں سے ایک، مثال کے طور پر، آپ کی سانس لینا ہے۔ان کے مطابق ’میں اپنی ناک کے کچھ حصے کو ختم کرنے کے لیے کم از کم ایک اور سرجری کرانا چاہتا ہوں۔ پہلی بار انھوں نے ناک کا سانچہ بنایا، لیکن سانس لینے کے سوراخ ٹھیک نہیں ہوئے اور بند ہو گئے۔ سیموئل سانس کی نالی کے ذریعے سانس لیتا ہے۔ حادثے کی وجہ سے ایک اور مشکل بینائی کا کم ہونا ہے۔ان کے مطابق میں اکیلا نہیں چل سکتا اور میں اکیلے بہت سے کام نہیں کر سکتا۔ تاہم ابھی اس مسئلے کے لیے سرجری کا کوئی انتظام نہیں ہے جو اس کی حالت کو تبدیل کر سکے۔حادثے کے بعد نئی شروعاتسیموئل اس کمپنی کے خلاف اور فیسٹیول کا اہتمام کرنے والی دو کمپنیوں کے خلاف قانونی کارروائی شروع کرنے کے لیے گیاس کی عدالت گئے اور مالی، اخلاقی اور جمالیاتی نقصانات کے معاوضے اور کام کی صلاحیت کے نقصان کے لیے تاحیات پینشن کی درخواست کی۔سیموئل کی درخواست پر سماعت کا عمل دسمبر 2012 میں شروع ہوا اور عدالت نے فروری 2016 میں اپنا حتمی فیصلہ سنایا، جس میں تینوں کمپنیوں کو سزا سنائی گئی۔ سموئیل کے وکیل جواکیم کینڈیڈو کے مطابق عدالت نے نوجوان کو پہنچنے والے نقصانات کے لیے ایک ملین ریئس (اس وقت ڈالر کی قیمت کے مطابق تقریباً 280,000 امریکی ڈالر) کے معاوضے کا تعین کیا۔سیموئل نے اس کمپنی کے ساتھ معاہدہ کیا، جس کے لیے وہ کام کرتا تھا۔’اس سال ایونٹ کا انعقاد کرنے والی دو کمپنیاں صرف فیسٹیول کے لیے قائم کی گئی تھیں اور ان کے پاس ادائیگی کرنے کی اہلیت نہیں تھی‘۔ وکیل کے مطابق سیموئل کو اس کمپنی کے ساتھ بہت کم پیسے وصول کرنے کا معاہدہ کرنا پڑا کیونکہ کمپنی کے پاس عدالت کی طرف سے مقرر کردہ جرمانے جتنی رقم ادا کرنے کے وسائل نہیں تھے۔سیموئل کے مطابق اس معاہدے کی رقم نے اسے اپنی ماں کو سمندر کی سیر کرانے اور ایک ’کم سے کم آرام دہ‘ گھر بنانے میں مدد فراہم کی۔لیکن میں اسے ختم نہیں کر سکا کیونکہ میرے پیسے ختم ہو گئے۔ سنہ 2020 کے اوائل میں سیموئل ریٹائر ہو گئے۔ وہ اب اپنی اہلیہ کارلا جیوانا اور اپنے تین برس کے بیٹے کے ساتھ اپنے بنائے ہوئے گھر میں رہتے ہیں۔ سیموئل اور کارلا کے تعلقات حادثے کے مہینوں بعد سنہ 2013 کے وسط میں شروع ہوئے۔’ہم ایک دوسرے کو جانتے تھے، لیکن ہم قریب نہیں تھے، حادثے کے وقت وہ (کارلا) بہت صدمے میں تھیں، ہم قریب آگئے۔ وہ ہمیشہ میری صحت کا حال جاننا چاہتی تھیں اور ہماری دوستی رشتہ میں بدل گئی۔بیٹے کی پیدائش نے سموئیل کی زندگی بدل دی۔ ’مجھے یاد نہیں کہ باپ نہ بننا کیسا ہوتا ہے۔ جب سے وہ پیدا ہوا ہے، میں اپنے وجود کو زیادہ سے زیادہ قبول کرنے میں کامیاب ہوا ہوں۔ ہم ایک دوسرے کے بہت قریب ہیں۔وہ بتاتے ہیں کہ لڑکا اپنے باپ کی ناک سے کھیلتا ہے۔ اس کے لیے ابھی یہ عام بات ہے۔ ان کے مطابق ’مجھے لگتا ہے کہ اب وہ دوسرے لوگوں سے میرے فرق کو سمجھنا شروع ہو گیا ہے۔ جب صرف کارلا، بیٹا اور قریبی رشتہ دار، جیسے ماں قریب ہوں تو سیموئل ماسک نہیں پہنتا۔ انھوں نے ممکنہ حیرت سے بچنے کے لیے ماسک نہیں پہنا۔ ’یہاں تک کہ ساس، بہنوئی یا کزن جیسے رشتے داروں نے بھی مجھے ماسک کے بغیر نہیں دیکھا تھا۔ ان کے مطابق جب خاندانی تقریبات ہوتی تھیں تو میں نے آسان چیزیں کھانے کا انتخاب کرتا تھا تاکہ مکمل طور پر ماسک کے بغیر نہ رہوں‘۔ان کا کہنا ہے کہ انھوں نے لوگوں کو شرمندہ کرنے کے ڈر سے اپنا چہرہ چھپا رکھا تھا۔ ’ہر کسی کو نہیں معلوم ہوتا کہ وہ ایسی صورتحال سے کیسے نمٹا جائے، اس لیے میں نے چھپنے کو ترجیح دی، جو اس مسئلے کے بارے میں اب مذاق کرتے ہیں۔ ان کے مطابق ’ہر کوئی میری خوبصورتی دیکھنے کے لیے تیار نہیں ہے‘۔یہ بھی پڑھیے گیتا کو کیسا دولھا چاہیے؟’مجھے اپنے سماعت سے محروم والد کو بتانا پڑا کہ وہ مر رہے ہیں‘وہ پانچ باتیں جو زندگی میں بڑا فیصلہ کرنے سے قبل سوچنا ضروری ہیں،تصویر کا ذریعہReprodución’سوشل میڈیا پر اپنا چہرہ دکھانا‘سیموئل نے بھی سوشل میڈیا پر اپنا چہرہ دکھانے سے گریز کیا اور صرف ماسک پہنے ہوئے تصاویر شیئر کیں۔ ان کے مطابق انھوں نے مہینوں پہلے پہلی بار اپنا چہرہ آن لائن دکھایا تھا۔ ’میں ٹک ٹاک پر ایک لڑکے کا لائیو دیکھ رہا تھا، میں نے اس سے (براڈکاسٹ میں) حصہ لینے کو کہا اور اس نے یہ آفر قبول کر لی۔ ’وہ ماسک کے بغیر تھا اور اس نے مجھے حیرت میں ڈال دیا کیونکہ مجھے نہیں معلوم تھا کہ وہ تسلیم کر لے گا۔ اور یہ پہلا موقع تھا جب میں نے عوامی طور پر اپنا چہرہ بے نقاب کیا۔‘سیموئل کا کہنا ہے کہ یہ ایک آزادانہ احساس تھا۔ ’میں نے اس لائیو میں اپنی پوری کہانی سنائی اور میں نے سوچا کہ میری شکل کے بارے میں فیصلے یا لطیفے ہوں گے لیکن ایسا نہیں ہوا‘۔سیموئل کا کہنا ہے کہ انھیں احساس ہوا کہ اپنی کہانی کے بارے میں کھل کر بات کرنا اور سوشل میڈیا پر اپنا چہرہ دکھانا ان لوگوں کی مدد کرنے کا ایک طریقہ ہو سکتا ہے جو ظاہری صورت سے متعلق مشکلات کا سامنا کر رہے ہیں۔’میں سمجھ گیا کہ جب میں نے انھیں اپنی کہانی بیان کی تو لوگوں کو بہتر محسوس ہوا۔‘’بہت سے لوگ کسی نہ کسی طریقے سے شناخت کرتے ہیں۔ میری کہانی جذباتی مسائل کا سامنا کرنے والوں کے لیے حوصلہ افزائی کا باعث بن سکتی ہے۔ یہ ان کی مدد لینے میں بھی مدد کر سکتی ہے۔‘تب سے انھوں نے اپنی زندگی کے بارے میں یا روزمرہ کے حالات کے بارے میں ٹک ٹاک پر ویڈیوز کا شئیر کرنا شروع کیں۔ سوشل میڈیا پر سیموئل نے پہلے ہی 62 ہزار سے زائد فلاورز بنا لیے ہیں۔ انسٹاگرام پر ماسک کے بغیر اپنی پہلی تصویر میں، اس نے ایک مختصر مضمون لکھا کہ کس طرح چہرے کو بے نقاب کرنا ’صرف بہادری کا ایک عمل‘ نہیں تھا بلکہ ’محبت (کے اظہار) کا ایک عمل‘ تھا۔ تاہم سوشل میڈیا پر سیموئل کا سامنے آنا اتنا آسان ثابت نہیں ہوا۔ انھیں اپنی ظاہری صورت سے متعلق متعدد منفی تبصرے بھی دیکھنے کو ملے۔ ان کے مطابق عموماً لوگ ان کے ساتھ بہت اچھا سلوک کرتے ہیں، اس لیے میں ان چند تبصروں پر توجہ نہیں دینا چاہتا جو میرے لیے خوشگوار نہیں ہیں۔سوشل میڈیا پر سامنے آنے کے باوجود سیموئل نے بتایا کہ وہ اب بھی سپر مارکیٹ جیسے عوامی مقامات پر ماسک پہنتے ہیں۔ ان کے مطابق ’میں جانتا ہوں کہ جن لوگوں نے مجھے کبھی نہیں دیکھا، وہ مجھے بغیر ماسک کے دیکھ کر میرے بارے میں بُرا محسوس کر سکتے ہیں۔ مگر اب میں باہر کھانا کھا سکتا ہوں۔‘سیموئل کے لیے اس کی کہانی آتش بازی سے جڑے خطرے کی ایک مثال ہے۔ ان کے مطابق ’میں ہمیشہ سے ہی اس کے خلاف رہا ہوں کیونکہ اس سے حساس لوگوں اور جانوروں سمیت سب کے لیے بے تحاشا نقصان کا احتمال موجود ہے۔‘تہواروں کے دوران زیادہ کثرت سے آتش بازی کی جاتی ہے جیسے کہ نئے سال کی تقریبات وغیرہ۔ ان کے مطابق اچھے انتظامات نہ ہونے کی وجہ سے ایسی آتش بازی مختلف قسم کے حادثات کا باعث بن جاتی ہے۔یہ بھی پڑھیے’لوگ میری جسامت کا مذاق اڑاتے تھے اور مجھے لڑکا پکارتے تھے‘’اوئے موٹی: ایک سال میں وزن کم کر لو ورنہ میں منگنی توڑ دوں گا‘’اکثر ماں باپ طعنے سنتے ہیں کہ تمھاری کیا غلطی تھی جو ایسی اولاد پیدا ہوئی‘فیڈرل کونسل آف میڈیسن کے برازیلین سوسائٹی آف ہینڈ سرجری اور برازیلین سوسائٹی آف آرتھوپیڈکس اینڈ ٹراماٹولوجی کے ساتھ مل کر کیے گئے ایک سروے کے مطابق برازیل میں آتش بازی کے حادثات سے 218 اموات ہوئیں اور سنہ 1996 سے 2017 کے درمیان 5,000 سے زیادہ افراد زخمی ہو کر ہسپتال تک پہنچے۔ صحت کے ماہرین اس بات پر زور دیتے ہیں کہ آتش بازی کو غلط طریقے سے ہینڈل کرنے سے جلنے، زخم اور کٹے ہوئے زخموں، اعضا کا کٹنا اور سماعت یا بصارت کو نقصان پہنچنے جیسے مسائل پیدا ہو سکتے ہیں۔اس کے علاوہ ماہرین نے خبردار کیا ہے کہ معذور افراد، بچوں یا جانوروں کے لیے ایسے خطرات ہیں، جو اس قسم کی آتش بازی کے شور سے متاثر ہو سکتے ہیں۔برازیلین سوسائٹی آف برنز کے صدر ڈاکٹر ہوزے ایڈورنو کا کہنا ہے کہ ’سخت قانون سازی کے ذریعے اس طرح کی آتش بازی کو روکنا ضروری ہے کیونکہ یہ ایک ثقافتی مسئلہ ہے اور خطرات کے بارے میں بہت زیادہ لاعلمی پائی جاتی ہے۔‘ ایڈورنو کہتے ہیں کہ ’ایسا کرنے سے بہت زیادہ عدم تحفظ پیدا ہو جاتا ہے۔ اپنے ہاتھوں سے یا بہت سے لوگوں کے ساتھ پٹاخے یا کسی بھی دھماکہ خیز مواد کو چھوڑنا اس شخص کے لیے خطرہ ہے جو اسے چھوڑنے جا رہا ہے یا ان لوگوں کے لیے جو آس پاس ہیں‘حالیہ برسوں میں برازیل کی متعدد شہری دیکھ بھال کے اداروں نے گرجنے والے آتش بازی کے استعمال پر پابندی عائد کی ہے۔ یہ دلیل دیتے ہوئے کہ اس اقدام سے ان لوگوں کو پریشانی سے بچنے میں مدد ملتی ہے جو ان مصنوعات کے شور سے متاثر ہو سکتے ہیں۔برازیل کی ایسوسی ایشن آف پائروٹیکنکس نے ایسی پابندیوں کی ناقد ہے۔ ان کے مطابق چیز کا استعمال بند کرنے سے پہلے اس کا تکنیکی تجزیہ کرنا ضروری ہے۔تنظیم کے صدر راؤل ڈی پینا باروس کا کہنا ہے کہ ہر وہ چیز جو آپ کے لیے اچھی نہیں دکھائی دیتی ہے، اس پر پابندی عائد کی جا سکتی ہے یا اسے قابل استعمال بنایا جا سکتا ہے۔ تاہم اس طرح کی پابندی ایک ظلم ہے جس کی کوئی وجہ پیش نہیں کی جا سکتی ہے۔ یہاں کوئی بھی کسی کو نقصان پہنچانے کے لیے نہیں ہے۔ یہاں کوئی بھی ایسی مصنوعات فروخت کرنے کے لیے نہیں ہے، جو کسی کو یا معاشرے کو نقصان پہنچا سکے۔ حقیقت میں یہ اس کے برعکس ہے، آتش بازی خوشی کا بڑا ذریعہ ہے۔ حادثات کے بارے میں راؤل ڈی نے تصدیق کی ہے کہ وہ اس وقت ہو سکتے ہیں جب ’اس چیز (ڈیوائس) کو درست طریقے سے استعمال نہ کیا جائے‘۔ان کے مطابق مثال کے طور پر اپنے ہاتھوں سے آتش بازی کا استعمال کرنے یا 50 میٹر سے کم جگہوں پر ایسا کرنا خطرے سے خالی نہیں ہے لیکن اب بھی ایسے صارفین موجود ہیں جو ایسا کرتے ہیں۔ڈاکٹر ہوزے ایڈورنو کا خیال ہے کہ ملک میں اس مسئلے پر ابھی تک زیادہ توجہ نہیں دی جاتی۔ ’برازیل میں ہمارے پاس بہت نرم قوانین ہیں، جو ان طریقوں کی حوصلہ افزائی کرتے ہیں اور مختلف مسائل کو جنم دیتے ہیں، جیسے کہ حادثات اور یہاں تک کہ ایسے مواد کی خفیہ فیکٹریاں۔ آتشی مواد سے متعلق معائنہ اور اس پر پابندیاں لازم ہیں۔‘"
Science,،تصویر کا ذریعہGetty Imagesاس آرٹیکل میں ’جنریشن زی‘ اور ’ملینیئلز‘ کی اصطلاحیں استعمال کی گئی ہیں۔ سادہ الفاظ میں جنریشن زی (یا نئی نسل) میں وہ نوجوان آتے ہیں جو نوّے کی دہائی کے وسط (یعنی 1995) سے لے کر 2000 کی دہائی کے آخر (یعنی سنہ 2010) تک پیدا ہوئے۔ جبکہ ملینیئلز سے مراد جنریشن زی سے پچھلی نسل ہے جو اسّی کی دہائی کے اوائل (یعنی سنہ 1980) سے لے کر نوّے کی دہائی کے وسط (یعنی سنہ 1995) تک پیدا ہوئی۔’کیا تم سیٹل (settle) ہونے کے لیے تیار ہو؟‘یہ سوال، امریکہ کے ییل کالج کی طلبہ کیونگ می لی نے فروری 2020 میں کالج کی نیوز ویب سائٹ پر چپھنے والے ایک آرٹیکل میں پوچھا۔ اس آرٹیکل کا عنوان تھا ’سیٹلنگ ڈاؤن: رومینس اِن دی ایرا آف جین (جنریشن) زی۔‘اس میں یہ سوال پوچھا گیا کہ کیا وہ خود (کیونگ می لی) اور اُن کے نوجوان دوست، ملینیئلز کی طرح شادی دیر سے کریں گے؟اس آرٹیکل کو چپھے دو برس کا عرصہ بیت چکا ہے اور 23 برس کی لی کا خیال ہے کہ اس سوال کا جواب 'ہاں' میں ہے۔ لیکن اس کی وجوہات وہ نہیں جو کہ ملینیئلز کی ہیں۔ وہ کہتی ہیں ’میرے خیال میں ملینیئلز کے طویل مدتی رشتے قائم نہ کرنے کی وجہ یہ ہے ان کے جنسی روابط زیادہ تھے۔‘یعنی کہ کہ ملینیئلز نے طویل مدتی رشتے اس لیے قائم نہیں کیے کیونکہ وہ اپنی سنگل لائف کا فائدہ اٹھا رہے تھے۔  لی کہتی ہیں کہ ملینیئلز کے برعکس جینیریشن زی اس لیے ایسے رشتوں میں نہیں پڑنا چاہتی کیونکہ وہ ان معاملوں میں خود شناسی سے کام لیتے ہیں۔اس موضوع پر کی گئی تحقیق بھی لی کی رائے کی تصدیق کرتی ہے۔رشتوں کے حوالے سے نئی نسل (جینیریشن زی) کی سوچ اپنے سے پچھلی نسل کے مقابلے میں مختلف ہے اور اُن کا رویہ حقیقت پسندانہ ہے۔ جبکہ جنریشن زی پچھلی نسل کے نوجوان کے مقاملے میں سیکس بھی کم کر رہی ہے۔ وائس میڈیا گروپ کے انسائٹس ڈپارٹمنٹ کی ایس وی پی جولی آربٹ کہتی ہیں ’وہ (جنریشن زی) اس بات کو سمجھتے ہیں کہ زندگی میں مختلف مقامات پر ان کے ساتھ مختلف پارٹنر ہوں گے جو کہ اُن کی اس وقت کی ضروریات پوری کریں گے۔‘اپنی تحقیق میں انھوں نے امریکہ اور برطانیہ سے پانچ سو لوگوں کو چُنا جن میں زیادہ تر جنریشن زی اور میلینیئلز شامل تھے، جبکہ جنریشن ایکس کی چھوٹی تعداد کو صرف موازنہ کرنے کی خاطر شامل کیا گیا۔ اس تحقیق میں جینیریشن زی کے ہر دس میں سے صرف ایک شخص نے یہ کہا کہ وہ کسی کے ساتھ لمبے عرصے تک رہنے کی سوچ پر یقین رکھتے ہیں۔ بہت سے دوسرے محققین نے بھی اس سوچ کی تصدیق کی ہے۔ انڈیا میں جنریشن زی پر کی گئی ایک تحقیق میں شامل لوگوں میں سے 66 فیصد نے کہا کہ اُن کا اس بات پر یقین ہے کہ سارے رشتے ہمیشہ کے لیے نہیں رہیں گے جبکہ 70 فیصد لوگوں نے رومانوی رشتوں کو محدود نہ رکھنے پر حامی بھری۔ محققین اور جنریشن زی دونوں ہی اس کی وجوہات بیان کرتے ہیں۔ پہلا یہ کہ، یہ جنریشن (نئی نسل) ایک ایسے عرصے میں بڑی ہو رہی ہے جب ہر طرف غیر یقینی کی صورتحال ہے۔ کووڈ 19 کی وبا، تیزی سے بگڑتی ہوئی کلائمٹ چینج یا موسمیاتی تبدیلی کی صورتحال اور اقتصادی عدم توازن۔ جینیریشن زی کے بہت سے لوگوں کو ایسا لگتا ہے کہ اپنی زندگی میں ایک اور انسان لا کر وہ اسے بہتر کر سکتے ہیں اور اس میں توازن لا سکتے ہیں۔ اس کے ساتھ ہی رشتوں کے بارے میں کثیر تعداد میں آن لائن معلومات ہونے کے باعث انھیں بہت سے پہلوؤں کا علم ہے۔ وہ نہ صرف بہت واضع انداز میں یہ سمجھتے اور بتاتے ہیں کہ اُن کا ساتھی اُن کی شناخت اور اُن کی ضرورتوں کو نقصان نہ پہنچائے بلکہ یہ بھی کہ انھیں اس رشتے سے کیا حاصل ہو گا۔ ،تصویر کا ذریعہGetty Imagesآربٹ کہتی ہیں ’وہ اپنے آپ پر ہائپر فوکسڈ (بہت زیادہ مرکوز) ہیں اور اس کی وجہ یہ نہیں کہ وہ خود غرض ہیں۔ انھیں اس بات کا علم ہے کہ اپنی ترقی اور خوشی کے ذمہ دار وہ خود ہیں۔ اور اگر انھیں دوسروں کا خیال رکھنا ہے تو پہلے انھیں اپنا خیال رکھنا ہو گا۔‘سٹیفنی کونز امریکہ میں کنٹیمپرری فیمیلیز نامی ایک کونسل کے ریسرچ اینڈ پبلک ایجوکیشن ڈپارٹمنٹ کی ڈائریکٹر ہیں۔ وہ کہتی ہیں ’1960 اور 1970 کے دوران ایک پچیس برس کا مرد اپنی آمدنی سے پورے گھر کے اخراجات اٹھا سکتا تھا اور اس کی بیوی گھر بیٹھ کر امور خانہ داری دیکھ سکتی تھی۔ جینیریشن زی سے تعلق رکھنے والے بہت سے لوگوں کے لیے یہ بات نہ صرف ان کے روایتی ماحول میں فٹ نہیں ہوتی ہے بلکہ کچھ کے لیے تو یہ مضحکہ خیز بھی ہے۔‘امریکہ کی نارتھ کیرولائنا یونیورسٹی میں سوشیولاجی کی پروفیسر ایریل کوپربرگ کہتی ہیں کہ جنریشن زی کے لوگ مالی طور پر مضبوط ہونے کی سوچ کو فوقیت دے رہے ہیں جس کی وجہ سے اُن کے شادی کرنے کے وقت میں اضافہ ہو رہا ہے (یعنی وہ دیر سے شادی کرتے ہیں)۔’لوگوں کے  شادی کرنے کے وقت میں اضافہ اس لیے ہوتا جا رہا ہے کیونکہ مالی طور پر مستحکم ہونے کے وقت میں بھی اضافہ ہو رہا ہے (یعنی آج کی نسل تھوڑا دیر سے اپنے پاؤں پر کھڑی ہوتی ہے)۔‘یہ بھی پڑھیےگفتگو کے پانچ گُر جو آپ کی سماجی زندگی سنوار سکتے ہیںخواتین مردوں کے مقابلے میں زیادہ شکر گزار کیوں ہوتی ہیں؟خواتین میں صرف مردوں کی جانب مائل ہونے کے رجحان میں کمی کیوں آ رہی ہے؟لی اور ان کی دوستیں اس بات سے اتفاق کرتی ہیں۔ وہ کہتی ہیں کہ وہ خود کو ’تاریخ میں مالی طور پر سب سے غیر محفوظ نسل کا حصہ سمجھتی ہیں۔ اور یہی وجہ ہے کہ وہ شادی سے پہلے مالی خود مختاری، حاصل کرنا چاہتی ہیں۔‘یونیورسٹی میں ایک سینیئر سٹوڈنٹ کی حیثیت سے وہ کہتی ہیں کہ ان کی دوستیں بھی اپنے کیریئر کو رشتوں پر ترجیح دے رہی ہیں۔ ’ایسا بہت کم ہوتا ہے کہ میرا کوئی دوست ہو جو یہ کہتا ہو کہ اسے کسی انسان کی خاطر کسی دوسری جگہ منتقل ہونا ہے۔‘ بجائے اس کے ان کے دوست اپنے کیریئر پر توجہ دے رہے ہیں اور ساتھ ہی یہ سوچ رہے ہیں کہ وہ اپنے رشتوں کو اس میں کیسے فٹ کر سکتے ہیں۔کوپربرگ کی تحقیق اس بات کی تصدیق کرتی ہے۔ انھوں نے میلینیئلز کے برعکس جنریشن زی (نئی نسل) میں یہ دیکھا ہے کہ وہ اپنے کیریئرز پر زیادہ فوکس کر رہے ہیں اور زیادہ تر ڈیٹس پر جانے کے قائل نہیں ہیں۔ وہ کہتی ہیں ’میرا نہیں خیال کے وہ مستحکم رشتے نہیں چاہتے بلکہ وہ صرف رشتے کے بندھن میں بندھنے میں دیر کر رہے ہیں۔' کوپربرگ کو تحقیق سے بھی پتہ چلا کہ نوجوان لوگ خصوصاً وہ جن کی عمریں بیس کے آس پاس ہیں معاشی وجوہات کی بنا پر اکیلے نہیں رہ سکتے۔ جس کی وجہ سے وہ اپنے والدین کے ساتھ رہ رہے ہیں۔ 'اسی وجہ سے کیزیول رلیشنشپس میں تیزی آئی ہے اور سیریس ریلیشنشپس (کسی سنجیدہ بندھن میں بندھنا) میں کمی کیونکہ ان رشتوں کو بنانا اب مشکل ہو گیا ہے۔‘ حال ہی میں کووڈ کی وجہ سے بھی حالات ایسے ہوگئے کہ نوجوان لوگوں کا اکیلے رہنا ممکن نہیں رہا۔ کوپربرگ نے موسمِ خزاں کے دوران 2020 میں ایک نوجوان کا انٹرویو کیا۔ یہ لڑکا کووڈ کے شروع ہوتے ہی واشنگٹن سے اپنے والدین کے پاس نارتھ کیرولائنا منتقل ہوگیا تھا۔ اس نے محققین کو بتایا کہ جب تک وہ واپس واشنگٹن منتقل نہیں ہوتا تب تک وہ کسی کو ڈیٹ نہیں کرے گا۔،تصویر کا ذریعہGetty Imagesستمبر 2020 میں وائس میڈیا گروپ کی طرف سے کی گئی ایک تحقیق 'لو آفٹر لاک ڈاؤن' میں 45 فیصد لوگ جینیریشن زی (نئی نسل) کے تھے ان میں سے 75 فیصد لوگ سنگل تھے اور کووڈ کے دوران کسی کو بھی ڈیٹ نہیں کر رہے تھے۔ بہت سے لوگوں نے یہ کہا کہ وہ کوئی بھی رشتہ شروع کرنے سے پہلے  یہ وقت اکیلے گزار کر اپنے آپ کو جاننا چاہتے ہیں۔ اٹلی سے جنریشین زی میں شامل ایک مرد کا کہنا ہے کہ ’میں اپنے بارے میں سوچنے لگا، میں کیا کرنا چاہتا ہوں اور کیا نہیں۔ اس نے مجھے بہت کچھ سکھایا۔‘ جبکہ امریکہ میں جنریشن زی سے تعلق رکھنے والی ایک خاتون کہتی ہیں ’میں جسمانی طور پر سب سے دور تھی اور میں خود کو مہلت دے کر یہ سوال پوچھ سکتی ہوں کہ میں کون ہوں۔‘لیکن ضروری نہیں کہ یہ رویہ جنریشن زی کی گہری سوچ کا نتیجہ ہو، اس کے پیچھے ایک وجہ یہ بھی ہوسکتی ہیں کہ لاک ڈاؤن کے دوران لوگوں کے پاس زیادہ کرنے کو کچھ تھا نہیں۔ تاہم دنیا بھر میں نئی نسل سے تعلق رکھنے والے لوگوں کے پاس اپنے آپ کو سمجھنے کے لیے بیشتر وسائل ہیں۔ ان میں ٹک ٹاک جیسی سوشل میڈیا ایپس بھی ہیں جن پر تھیریپسٹ ایک دوسرے سے تعلقات کے طریقہ کار اور صحتمند رشتوں کے بارے میں معلومات دینا عام ہیں۔لی کہتی ہیں کہ ان کی چھوٹی بہنیں، جو کہ کالج کے فرسٹ اور سیکنڈ ائیر میں ہیں، ٹک ٹاک کے ذریعے رشتوں کی ایک زبان  بنا چکی ہیں۔ وہ کہتی ہیں ’ٹین ایجر اب اپنے اٹیچمنٹ سٹائل، اپنے رومینٹک اور سیکشوئل پارٹنر کے بارے میں بات کرتے ہیں، مثال کے طور پر وہ کہتے ہیں 'میں اینشیئس اٹیچمنٹ سٹائل' ہوں۔ یہ پرانے ڈیٹنگ سٹائل سے مختلف ہے، اس میں اپنے آپ کو ذہن میں رکھتے ہوئے وہ شخص چنتے ہیں جس کی آپ کو سمجھ آئے، بجائے اس کے کہ آپ کو کوئی صرف ظاہری طور پر اچھا یا دلچسپ لگ رہا ہو۔‘حالانکہ یہ سوچ صرف جنریشن زی تک محدود نہیں لیکن ان کے پاس پچھلی نسلوں کی نسبت اپنا ساتھی ڈھونڈنے کے لیے بہت زیادہ وسائل اور معلومات موجود ہیں۔ ان میں کچھ ایسے طریقہ کار بھی ہیں جن کا پچھلی نسلوں میں گمان بھی نہیں تھا۔ سیکشویلیٹی اینڈ جینڈر یعنی کہ جنس اور صنف کے موضوع پر بدلتی سوچ اور رویے بھی اس تبدیلی کی ایک وجہ ہے۔ جنریشن زی میں کسی ایک صنف کے ذریعے پہچان کے رویے میں کمی آئی ہے۔ کوپربرگ کہتی ہیں کہ ’لوگ اپنی سیکشویلیٹی کے بارے میں جاننا چاہتے ہیں۔‘ان کی تحقیق میں شامل اعداد و شمار، جو کہ بی بی سی نے دیکھے، کے مطابق 50 فیصد جنریشن زی کے لوگ خود کو ہیٹروسیکشوئل جبکہ بہت سے لوگ خود کو ہیٹرو فلیکسیبل بھی کہتے ہیں۔یہ بھی پڑھیےکینسر اور سیکس: ‘مجھے مدد مانگتے ہوئے شرم آتی تھی‘وبا کے دوران سیکس لائف: عالمی وبا نے ہمارے جنسی تعلقات کو کیسے متاثر کیا ہے؟پورنوگرافی نوجوانوں کے دماغ اور جنسی عادات کو کس طرح متاثر کرتی ہےسیکس ورکر کی افسانوی محبت جس نے جسم فروشی کے کام سے فرار میں اُن کی مدد کیمختلف قسم کے جنسی پارٹنرز اور رشتوں کی طرف کھلے رجہان جنریشن زی کے بارے میں آربٹ کے مشاہدے کی یاد دہانی کرواتے ہیں۔ جس میں انھوں نے یہ بتایا ہے کہ جنریشن زی (نئی نسل) 'ون اینڈ اونلی' کی تلاش میں نہیں ہیں۔ وہ مختلف لوگوں کی تلاش میں ہیں جو کہ ان کی مختلف ضرورتیں پوری کر سکیں۔ یہ ضرورتیں رومینٹک، سیکشوئل یا پھر کچھ اور ہوسکتی ہیں۔ ’ہمارے ماں باپ لوگوں میں مذہب یا پھر یکساں سیاسی نظریے کی تلاش کرتے تھے۔ لیکن یہ نسل ایمانداری اور  محبت کی تلاش میں ہے۔ کسی ایسے شخص کی تلاش میں جس کے ساتھ صبح اٹھ کر آپ کو خوشی ہو۔ اس کے برعکس اگر آپ پچھلی نسلوں کی بات کریں تو وہ مختلف لوگوں کے ساتھ ڈیٹ کرنے اور انھیں موقع دینے کے لیے راضی ہیں۔‘رشتوں کے بارے میں یہ نقتہ نظر پچھلی نسلوں سے بہت زیادہ مختلف ہے۔ کونٹز کہتی ہیں کہ وہ جب ’1960 میں خاندان اور خواتین  کے موضوع پر مبنی اپنی کتاب کے حوالے سے لوگوں کا انٹرویو کر رہی تھیں تو انھوں نے ایک خاتون سے سوال کیا کہ انھوں نے شادی کرنے کا فیصلہ کیوں کیا؟ تو خاتون نے حیران ہو کر جواب دیا کہ ‘شادی کا وقت ہو گیا تھا۔‘کونز کہتی ہیں ’ماضی میں ایک نقطہ نظر تھا کہ آپ کو بالغ زندگی میں قدم رکھنے کے لیے شادی کرنا پڑتی ہے۔ اب اس کا الٹ ہے۔‘لیکن نئی نسل اس سوچ کی قائل نہیں۔ ماضی میں بالغ زندگی میں قدم رکھنے کے لیے شادی ایک راستہ تھا لیکن آج کل کے دور میں یہ شادی کے بغیر ہی ہو جاتا ہے۔ معاشرہ کو اس جانب جاتے ہوئے بھی وقت گزر چکا ہے اور ہر نسل کی روایتی خاندان کے بارے میں سوچ اور اس کی اہمیت تبدیل ہو رہی ہے۔ اس نظریے کو جنریشن زی ڈھال رہی ہے یا پھر معاشرہ، اس کا فیصلہ کرنا مشکل ہے۔ لیکن ایسا ہر ایک انسان نہیں کر رہا۔ کالج سٹوڈنٹس میں جنریشن زی سے تعلق رکھنے والے لوگوں کی نسل، ذات، جنس اور مذہب اس بات پر اثر انداز ہوتا ہے کہ وہ کیسے ڈیٹ کرتے ہیں اور کس طرح کے رشتے ڈھونڈتے ہیں۔ کونٹز کہتی ہیں ’سفید فام لوگوں کے جنسی تعلقات بنانے کے امکانات زیادہ ہیں۔ اس کے برعکس دیگر نسلوں کے لوگوں کا رشتے اور فارمل ڈیٹس کی طرف زیادہ رجحان ہے۔‘ان کا یہ بھی کہنا ہے کہ معاشی طور پر مستحکم گھرانوں سے  تعلق رکھنے والے لوگوں کے عارضی جنسی تعلقات اور مستحکم رشتے قائم کرنے کے مواقع زیادہ ہیں۔ دیرپا یا مستحکم رشتے قائم کرنے کی ایک وجہ یہ ہے کہ ان کہ پاس وسائل زیادہ ہیں۔ملینیئلز کی طرح جنریشن زی کے دیر سے شادی کرنے کی وجوہات حقیقت پسندانہ رویے کی طرف اشارہ کرتی ہیں۔ ملینیئلز کے دیر سے شادی کرنے کی ایک وجہ طلاق سے ڈر ہے کیونکہ زیادہ تر ملینیئلز کے ماں باپ طلاق یافتہ ہیں۔ اس کے علاوہ معاشی طور پر شادی نہ کرنے کی قوت بھی ایک وجہ ہے۔لیکن جنریشن زی کو اس سے بھی زیادہ غیر یقینی صورتحال کا سامنا ہے۔ ملینیئلز کو جہاں ماحولیاتی تبدیلی جیسے مسائل کا سامنا تھا، جنریشن زی کے لیے یہ مسئلہ اور سنگین ہوگیا ہے جبکہ ساتھ ہی کووڈ کی شکل میں نئی مصیبتیں بھی سامنے آ رہی ہیں۔ ایسے میں پچھلی نسلوں کے برعکس، جنریشن زی کی ترجیچ خود مختاری اور استحکام ہے۔
Science,"،تصویر کا ذریعہGetty Imagesدنیا بھر کے ساتھ ساتھ پاکستان میں بھی کووڈ 19 کے وبائی مرض میں ایک بار پھر اضافہ دیکھا جا رہا ہے۔ پاکستان میں کورونا کی روک تھام کے ادارے این سی او سی کے مطابق گذشتہ 24 گھنٹوں کے دوران ملک بھر میں 1649 افراد میں وائرس کی تصدیق ہوئی ہے جبکہ ملک بھر میں مثبت کیسز کی شرح 3.66 فیصد رہی ہے۔پاکستان میں صحت حکام کے مطابق دنیا بھر کی طرح کووڈ 19 کا اومیکرون ویریئنٹ پاکستان میں بھی تیزی سے پھیل رہا ہے جس کے باعث مثبت کیسز کی شرح میں اضافہ دیکھا جا رہا ہے۔ پاکستان میں گذشتہ روز اس وائرس کے باعث تین افراد ہلاک ہوئے جبکہ ملک بھر کے ہسپتالوں میں انتہائی نگہداشت یونٹس میں موجود کورونا متاثرین کی تعداد 617 ہے۔امریکہ، فرانس، برطانیہ، ارجنٹائن، برازیل، انڈیا اور بہت سے دوسرے ممالک میں کورونا کے ڈیلٹا اور اومیکرون ویریئنٹ کے ریکارڈ تعداد میں نئے کیسز سامنے آ رہے ہیں۔دوسری جانب سائنسدان، ڈاکٹرز اور صحت عامہ کے نگران ادارے کورونا سے بچاؤ کے لیے اُن مختلف ویکسینز پر انحصار کیے ہوئے ہیں جن کا پہلے ہی دنیا بھر میں تجربہ کیا جا چکا ہے اور ان کو انفیکشن سے بچاؤ کے لیے منظور کیا جا چکا ہے۔یہاں ہم اس بات کا تجزیہ کریں گے کہ یہ ویکسینز وبائی مرض پر قابو پانے میں کتنی کامیاب ہیں۔امریکہ، فرانس اور برطانیہ جیسے ممالک میں کووڈ 19 کے نئے کیسز کے روزانہ ریکارڈ اضافے کو دیکھتے ہوئے ویکسین کی افادیت پر ایک بار پھر سوشل میڈیا پر بحث چھڑ گئی ہے۔جہاں کچھ صارفین ویکسین لگوانے کی حوصلہ افزائی کر رہے ہیں تو وہیں دوسرے لوگ ویکسین کے ممکنہ مضر اثرات کی مذمت کرتے ہوئے دکھائی دے رہے ہیں۔اب تک مشاہدے میں ویکسینز کے جو ضمنی اثرات سامنے آتے ہیں ان کی نوعیت بہت ہلکی ہے اور ویکسین لگنے کے چند ہی روز میں یہ اثرات بھی دور ہو جاتے ہیں۔ ویکسین لینے کے بعد اہم شکایات میں انجکشن کی جگہ پر درد اور سرخی کا آنا، بخار، سر درد، تھکاوٹ، پٹھوں میں درد، سردی لگنا اور متلی وغیرہ جیسی علامات شامل ہیں۔،تصویر کا ذریعہGetty Imagesویکسین کووڈ کی سنگین صورتحال سے نمٹنے میں مؤثر ہےماہرین کا کہنا ہے کہ اینا فلیکسس، تھرومبوسس، پیریکارڈائٹس اور مایوکارڈائٹس (دل کی سوزش) جیسے سنگین حالات شاذ و نادر ہی پیدا ہوئے ہیں۔ اس کے ساتھ ہی اُن کا کہنا ہے کہ ویکسین لگوانے کے فوائد ان خطرات (ضمنی اثرات) سے کہیں زیادہ ہیں۔بی بی سی نے متعدی امراض کے ماہر ریناٹو کفوری سے موجودہ ویکسین کی افادیت اور اس حقیقت کے بارے میں بات کی کہ ٹیکے لگوانے والے افراد میں کورونا وائرس کے انفیکشن کیونکر ہوتے ہیں اور کیا وہ اسے دوسروں میں منتقل بھی کرتے ہیں۔انھوں نے کہا کہ کووڈ 19 کی پہلی لہر کے خلاف جو ویکسین تیار کی گئی ان میں فائزر، ایسٹرا زینیکا اور ساتھ ساتھ دوسری ویکسینز بھی شامل ہیں۔ ان کا مقصد بیماری کو سنگین ہونے سے پیدا ہونے کے خطرے کو کم کرنا ہے، وہ خطرہ جس میں متاثرہ فرد کو ہسپتال داخل ہونا پڑ سکتا ہے یا انتہائی حالات میں موت واقع ہو سکتی ہے۔برازیلین سوسائٹی آف امیونائزیشن کے ڈائریکٹر کفوری نے واضح کیا کہ ’ویکسین کووڈ کی اعتدال پسند، ہلکی یا غیر علامتی شکلوں کے مقابلے میں زیادہ سنگین شکلوں کے خلاف زیادہ بہتر حفاظت کرتی ہیں۔ یعنی کووڈ جتنا زیادہ سنگین ہو گا، ویکسین کی تاثیر اتنی ہی زیادہ ہو گی۔'اس لیے ان ٹیکوں کا بنیادی مقصد کبھی بھی خود انفیکشن کو روکنا نہیں تھا بلکہ کورونا وائرس کے حملے کے خلاف جسم میں زیادہ مدافعت پیدا کرنا تھا تاکہ کورونا کا حملہ جسم کے لیے کم نقصاندہ ہو۔یہی بات فلو ویکسین پر بھی عائد ہوتی ہے، جو گذشتہ کئی دہائیوں سے دستیاب ہے۔فلو کی خوراک، جو ہر سال دی جاتی ہے، ضروری نہیں کہ وہ انفلوئنزا وائرس کے انفیکشن کو نہیں روکتی، لیکن یہ سب سے زیادہ کمزور گروہوں، جیسا کہ بچوں، حاملہ خواتین اور بوڑھوں کو متواتر پیچیدگیوں سے بچاتی ہے۔وسیع تر منظرنامے پر نظر ڈالیں تو یہ بات سامنے آتی ہے کہ انتہائی سنگین صورتحال کے خلاف یہ تحفظ پورے نظامِ صحت پر براہِ راست اثر ڈالتا ہے: سانس کے انفیکشن کی شدت میں کمی سے ایمرجنسی رومز کی بھیڑ میں کمی، ایمرجنسی کیئر وارڈز میں بستروں کی زیادہ دستیابی اور صحت کی دیکھ بھال کرنے والی ٹیم کو مریضوں کا مناسب علاج کرنے کے لیے زیادہ وقت ملنا شامل ہے۔اور اعداد و شمار سے پتہ چلتا ہے کہ ویکسین اس کردار کو بہت اچھی طرح سے ادا کر رہی ہیں۔ کامن ویلتھ فنڈ کے مطابق کورونا وائرس کے خلاف خوراک سے نومبر 2021 تک صرف امریکہ میں دس لاکھ سے زیادہ اموات اور ایک کروڑ سے زیادہ لوگوں کے ہسپتال میں داخل ہونے سے بچنے میں مدد ملی۔ یوروپی سینٹر فار ڈیزیز کنٹرول اینڈ پریونشن (ای سی ڈی سی) اور عالمی ادارہ صحت (ڈبلیو ایچ او) کا اندازہ ہے کہ جب سے بیماری کے خلاف ویکسین دینے کا کام شروع ہوا ہے یورپ کے 33 ممالک میں 60 سال سے زیادہ عمر کے 470,000 لوگوں کی جانیں بچائی جا چکی ہیں۔،تصویر کا ذریعہGetty Imagesیہ بات ناقابل تردید ہے کہ حالیہ دنوں میں ویکسین لگوانے والے بہت سے لوگوں میں دوبارہ انفیکشن رپورٹ ہوا ہے اور اس کی وضاحت تین عوامل سے کی جا سکتی ہے۔پہلی وجہ آسان ہے: لوگ روایتی طور پر اکٹھے ہوئے اور نئے سال اور کرسمس کے دوران جشن منایا گيا جس سے کورونا وائرس کی منتقلی کا خطرہ بڑھ گیا۔دوسری بات یہ ہے کہ دنیا کے کچھ حصوں میں ویکسین کے دستیاب ہونے کے تقریباً ایک سال بعد ماہرین کو یہ پتا چلا ہے کہ ویکسینیشن کے بعد کووڈ 19 کے خلاف قوت مدافعت ہمیشہ قائم نہیں رہتی۔کفوری بتاتے ہیں: ’ہم نے دیکھا ہے کہ وقت گزرنے کے ساتھ تحفظ کی سطح میں کمی آتی ہے۔ یہ کمی ویکسین کی قسم اور ہر فرد کی عمر کے لحاظ سے زیادہ یا کم ہوتی ہے۔‘ڈاکٹر کفوری کا مزید کہنا ہے کہ ’اس بات نے ویکسین کی تیسری خوراک (بوسٹر شاٹ) لینے کی ضرورت کو اجاگر کیا ہے، جو کہ پہلے بوڑھوں اور کم قوت مدافعت والے افراد کے لیے اور پھر پوری بالغ آبادی کے لیے ہو گی۔‘تیسری وجہ اومیکرون ویریئنٹ کی آمد سے متعلق ہے، جو زیادہ تیزی سے منتقل ہونے کی صلاحیت رکھتا ہے اور جس کے خلاف ویکسین یا سابقہ کووڈ کی صورت میں حاصل کی گئی قوت مدافعت کم مؤثر دکھائی دیتی ہے۔کفوری کا کہنا ہے کہ ’اس کو دیکھتے ہوئے، ویکسین شدہ افراد کو انفیکشن ہونے کو عام چیز کے طور پر دیکھا جانا چاہیے اور ہمیں اس طرح کی صورتحال کے ساتھ جینا سیکھنا پڑے گا۔‘یہ بھی پڑھیےاومیکرون کی علامات کیا ہیں اور اس سے بچاؤ کا بہترین طریقہ کیا ہے؟کیا سفری پابندیاں اومیکرون وائرس کے خلاف موثر ہیں؟اومیکرون: کورونا کی نئی قسم سے بچاؤ کا کیا طریقہ ہے؟وہ کہتے ہیں کہ ’خوش قسمتی سے، کووڈ کے تازہ کیسز میں اضافے کے باوجود ہسپتال میں داخل ہونے اور اموات کی شرح کم ہوئی ہے، خاص طور پر ان لوگوں میں جو پہلے ہی ویکسین لے چکے ہیں۔‘انھوں نے اس سے نتیجہ اخذ کیا کہ ’توقع کے مطابق ویکسین انتہائی سنگین صورتحال سے تحفظ فراہم کرتی ہے۔‘نیو یارک سٹی ہیلتھ کیئر سسٹم کے چارٹس واضح طور پر ویکسین کی عملی طور پر تاثیر کو ظاہر کرتے ہیں، وہ یہ ظاہر کرتے ہیں کہ ویکسین لگوانے والے اور ویکسین نہ لینے والے لوگوں میں کووڈ انفیکشن، ہسپتال میں داخل ہونے اور موت کی شرح کتنی مختلف ہے۔دسمبر کے آغاز میں شہر میں ہونے والے کیسز میں دیکھا گیا کہ ویکسین نہ لینے والے لوگوں کی ہسپتال میں داخلے اور اموات کی شرح میں تیزی سے اضافہ ہوا (جامنی خط) اور خوراک لینے والوں میں یہ نسبتاً مستحکم نظر آیا (نارنجی خط)۔ یہ مندرجہ ذیل تین تصاویر میں دیکھا جا سکتا ہے۔پہلی تصویر سے پتہ چلتا ہے کہ دسمبر کے آخر تک نیویارک شہر میں کیسز کی تعداد میں کتنی تیزی سے اضافہ ہوا، اور ویکسین شدہ اور غیر ویکسین والے افراد کے درمیان رپورٹ شدہ کیسز میں بہت بڑا فرق دیکھا گیا۔دوسرے گراف میں، ہم غیر ویکسین شدہ لوگوں کے لیے ہسپتالوں میں داخل ہونے کی تعداد میں اسی طرح تیزی سے اضافہ دیکھ سکتے ہیں، لیکن یہ حقیقت میں ویکسین شدہ لوگوں میں ظاہر نہیں ہوتا ہے۔ اس گروپ کے ہسپتالوں میں داخل ہونے کی تعداد میں اضافہ ہوتا ہے، لیکن نسبتا کم۔تیسرے گراف میں ہم دیکھ سکتے ہیں کہ پورے دسمبر میں نیو یارک سٹی میں ٹیکے نہ لگوانے والوں کی اموات میں مسلسل اضافہ نظر آتا ہے جبکہ پانچ دسمبر کو ختم ہونے والے ہفتے میں ٹیکے لگوانے والوں میں اموات عروج پر نظر آتی ہیں، اور پھر گرنا شروع ہو جاتی ہیں۔مجموعی طور پر، ہم دیکھ سکتے ہیں کہ جن لوگوں کو کورونا وائرس سے بچنے کے لیے ویکسین کی خوراک ملی ہے ان میں کیسز، ہسپتال میں داخل ہونے اور کووڈ سے مرنے کے معاملات ان لوگوں کے مقابلے میں بہت کم ہیں جنھوں نے ویکسین نہیں لی ہے۔یو ایس سینٹرز فار ڈیزیز کنٹرول اینڈ پریوینشن (سی ڈی سی) کے یہ چارٹ ملک گیر سطح پر اسی طرح عملی طور پر ویکسین کے مؤثر ہونے کو ظاہر کرتے ہیں۔ایک حالیہ رپورٹ میں یو کے ہیلتھ اینڈ سیفٹی ایجنسی بھی اسی نتیجے پر پہنچی ہے۔اس مضمون میں شامل ایک تجزیہ برطانیہ کی یونیورسٹی آف کیمبرج میں کیا گیا تھا اور اس سے پتہ چلتا ہے کہ اگر کوئی فرد اومیکرون سے متاثر ہے اور اگر اس نے ویکسین کی تینوں خوراکیں لی ہیں تو اس کے ہسپتال میں داخل ہونے کا خطرہ 81 فیصد کم ہے۔مزید پڑھیےشراب، کوکنگ آئل یا لاٹری؟ ویکسین لگوانے کے لیے لوگوں کو کیسے ترغیب دی جائے؟اومیکرون قسم کہاں سے آئی، سائنسدانوں کو یہ پتا لگانے سے کیا فائدہ ہو گا؟ پاکستان میں کورونا وائرس ویکسین کی تیسری خوراک اب میسرایک دوسرا سروے سے، جو خود ایجنسی کی طرف سے کیا گیا، ظاہر ہوتا ہے کہ تینوں ویکسین لینے کا عمل 88 فیصد مؤثر ہے، حالانکہ ابھی تک یہ معلوم نہیں ہے کہ یہ تحفظ کب تک مؤثر رہے گا اور کیا آنے والے مہینوں میں بوسٹرز کی ضرورت ہو گی۔کفوری کا کہنا ہے کہ یہ تمام شواہد اومیکرون کے ویریئنٹ اور کیسز کی تعداد میں اضافے کے تناظر میں ویکسینیشن کی اہمیت کو تقویت دیتے ہیں۔ان کا کہنا ہے کہ ’یہ سوچنا بالکل غلط ہے کہ ویکسین لگوانے کا کوئی فائدہ نہیں کیونکہ ہر کوئی بیمار ہو رہا ہے۔ ویکسین وائرس کو ایک آسان بیماری میں تبدیل کرنے میں کامیاب رہتی ہے، ایک ایسی آسان بیماری جس کا بسا اوقات گھر پر ہی علاج کیا جا سکتا ہے۔‘ماہرین اس نتیجے پر پہنچے ہیں کہ ’ہم بچوں سمیت زیادہ سے زیادہ آبادی کو ویکسین دینے، ماسک استعمال کرنے، رش کی صورتحال سے بچنے اور ہاتھ دھونے جیسی بنیادی دیکھ بھال کی پابندیوں کے ذریعے ہی اس وبائی مرض سے باہر نکل سکتے ہیں۔‘یہ مضمون بنیادی طور پر بی بی سی برازیلین سروس کے لیے آندرے برناتھ نے تحریر کیا ہے جسے یہاں پیش کیا گیا ہے۔"
Science,"،تصویر کا ذریعہEmma Mossجب ایما میں ایم این ڈی کی تشخیص ہوئی تھی تو انھیں ڈاکٹرز نے بتایا کہ وہ زیادہ سے زیادہ مزید دو برس زندہ رہ پائیں گی (ایما اور ان کی بیٹی وریان)ایما کو اس بات کا دکھ ہوتا ہے کہ جب لوگ انھیں دیکھ کر حیران ہوتے ہیں کہ انھوں نے بچہ کیوں پیدا کیا۔ جب ایما کی بیٹی وریان، جو اب چار سال کی ہیں، پیدا ہوئیں تو ایما کو صحت کا کوئی مسئلہ نہیں تھا۔ لیکن اب وہ موٹر نیورون ڈیزیز (ایم این ڈی) کی وجہ سے لائف سپورٹ وینٹیلیٹر پر ہیں۔یاد رہے کہ موٹر نیورون ایک غیر معمولی حالت ہے جو انسانی دماغ اور اعصاب کو متاثر کرتی ہے۔ انسانی جسم میں یہ بیماری بتدریج کمزوری کا سبب بنتی ہے اور وقت کے ساتھ ساتھ مریض کی حالت بدتر ہوتی جاتی ہے۔ اس بیماری کو کوئی علاج نہیں تاہم چند ادویات ہیں جو روزمرہ زندگی پر پڑنے والے اس کے اثرات کو کم کرنے میں مدد کر سکتی ہیں۔ایما کہتی ہیں کہ ’اب کون مجھے دیکھ کے یہ کہہ سکتا ہے کہ اس (بیماری) نے مجھے اتنی جلدی بدل دیا ہے۔‘’وریان (بیٹی) کی زندگی کے ابتدائی چار برسوں میں ہی میں ایک مکمل صحت مند عورت سے ایک معذور اور مکمل طور پر دوسروں پر انحصار کرنے والے فرد میں بدل گئی ہوں۔‘جب مئی 2018 میں نارتھیمپٹن سے تعلق رکھنے والی 41 سالہ ایما میں اس بیماری کی تشخیص ہوئی تھی تو انھیں بتایا گیا تھا کہ ان کے پاس زندہ رہنے کے لیے تقریباً دو سے پانچ سال تک کا وقت باقی رہ گیا ہے۔ اس وقت اُن کی ٹانگوں کے پٹھے پھڑکنے لگ گئے تھے اور ان کے ہاتھ کی گرفت کم ہوتی جا رہی تھی۔   ،تصویر کا ذریعہEmma Mossاس بیماری کے باعث ایما کو، جو کہ ایک سکول ٹیچر تھیں، اپنی جاب چھوڑنی پڑی (ایما کی شادی کے موقع پر لی گئی تصویر)اس مرض کی وجہ سے مریض کی حرکت کرنے، نگلنے اور بالآخر سانس لینے کی صلاحیت کم ہوتی جاتی ہے۔ ایما کو 24/7 وینٹیلیشن کی ضرورت ہوتی ہے اور وہ کہتی ہیں کہ اس کے بغیر وہ دو سال پہلے ہی مر گئی ہوتیں۔وہ کہتی ہیں کہ ’میں اپنے ہاتھوں سے کوئی کام نہیں کر سکتی، میں نہ لکھ سکتی ہوں، کپڑے پہن سکتی ہوں اور نہ اپنے آپ کو صاف کر سکتی ہوں۔ میں کھڑی ہو سکتی ہوں اور نہ ہی چل سکتی ہوں۔ ساڑھے تین سال پہلے میں فل ٹائم کام کر رہی تھی، اس لیے یہ تبدیلی تباہ کن ہے۔‘ مگر اس سب کے باوجود وہ کہتی ہیں کہ یہ زندگی پھر بھی یقیناً جینے کے قابل ہے۔ وہ بڑی خوش تھیں کہ اُن کی بیٹی نے دوبارہ کرسمس ٹری سجایا اور وہ ستمبر میں اس کے سکول کے پہلے دن بھی اس کے ساتھ موجود تھیں۔ ،تصویر کا ذریعہEmma Mossایما چاہتی تھیں کہ وہ اپنی بیٹی کے سکول کے پہلے دن اُس کے ساتھ ہوں اور ایسا ہی ہوا’مجھے یاد ہے کہ میں اپنے نیورولوجسٹ کے دفتر میں تھی جب مجھے بتایا گیا تھا کہ مجھے ایم این ڈی (بیماری) ہے، اس وقت وریان 16 ماہ کی تھی اور ایسا ناممکن لگتا تھا کہ میں اسے کبھی سکول شروع کرتے ہوئے دیکھوں گی، لیکن میں نے ایسا کیا اور یہ میرے لیے بہت بڑا کام تھا۔‘’میں واقعی کسی بھی دن کو معمولی نہیں سمجھتی۔۔۔ میں ہر رات جب بستر پر سونے جاتی ہوں تو میری آخری سوچ ہوتی ہے کہ ’امید ہے کہ میں (صبح) اٹھ سکوں گی۔‘ایم این ڈی کا کوئی علاج نہیں ہے، لیکن سائنس دانوں کا خیال ہے کہ وہ اس بیماری کو کم کرنے کا طریقہ ڈھونڈنے کے قریب ہیں۔ایما ٹارگٹڈ ایم این ڈی ریسرچ میں مزید سرمایہ کاری کے لیے مہم کا حصہ ہیں اور اس سال کے شروع میں اس کے لیے وہ ڈاؤننگ سٹریٹ بھی گئی تھیں۔ گذشتہ ماہ برطانوی حکومت نے اس مرض پر تحقیق کے لیے اگلے پانچ سالوں کے دوران 50 ملین پاؤنڈ فنڈز دینے پر رضامندی ظاہر کی ہے۔،تصویر کا ذریعہEmma Mossایما دوسرے ساتھیوں کے ساتھ ایم این ڈی کی تحقیق میں سرمایہ کاری کے لیے حکومت کو ایک خط دینے ڈاؤننگ سٹریٹ گئی تھیںوہ کہتی ہیں کہ ’جب آپ میں تشخیص ہوتی ہے تو آپ کو پیغام ملتا ہے کہ آپ کے پاس دو سے پانچ سال رہ گئے ہیں، جائیں جو آپ کی باقی زندگی رہ گئی ہے، وہ جیئں۔‘’ہم اس پیغام کو امید اور ممکنات سے بدلنا چاہتے تھے۔ مجھے یقین ہے کہ یہ پیسہ اگر اس کا علاج نہیں بھی لاتا تو کم از کم علاج کا عمل اس بیماری کو آہستہ تو کر سکتا ہے۔‘’میں صرف یہ امید کر سکتی ہوں کہ دوبارہ جاگ سکوں، لیکن ہمیں ایم این ڈی میں مبتلا لوگوں کو کل کے لیے امید کرنے سے بہتر انتخاب (آپشن) دینا چاہیے۔‘ ایم این ڈی کی تشخیص کے بعد ایما نے ایک فیس بک بلاگ 'Mummy with MND', لکھنا شروع کیا جس کے اب 27 ہزار فالوورز ہیں۔اس کے بعد انھوں نے فیس بک سپورٹ گروپ ’ایم این ڈی واریئرز یونائیٹڈ‘ بنایا، جس کے 14 سو اراکین ہیں جن میں سے زیادہ کو یہ بیماری ہے۔ایما سمجھتی ہیں کہ اس بیماری کے بارے میں اب زیادہ آگاہی ہے۔ جب انھوں نے اپنے خاندان کو اس بارے میں بتایا تھا کہ انھیں ایک بہت مہلک بیماری ہے تو کسی کو سمجھ نہیں آ رہا تھا کہ وہ کیا کہہ رہی ہیں۔،تصویر کا ذریعہEmma Mossایما کہتی ہیں کہ اپنی بیٹی کے ساتھ ’پمپکن پکنگ‘ جیسی سرگرمیاں ان کے لیے بہت معنی رکھتی ہیںاب وہ اپنی توجہ ٹریکیوسٹومیز کی طرف مبذول کر رہی ہے۔ یہ وہ طریقہ ہے جس میں گردن کے ذریعے ونڈ پائپ میں ایک ٹیوب ڈالی جاتی ہے تاکہ بہتر طریقے سے سانس لیا جا سکے۔ ایم این ڈی کمیونٹی میں یہ ایک متنازع طریقہ سمجھا ہیں۔وہ مریضوں کے لیے ایک مہم شروع کرنا چاہتی ہے تاکہ ان کے پاس یہ انتخاب ہو کہ آیا وہ چاہتے ہیں کہ ان کی زندگی کو طول دینے کے لیے مداخلت کی جائے یا نہیں۔یہ بھی پڑھیےبرطانیہ: بچوں کی ایسی بیماری کا ’مفت‘ علاج جس پر 18 لاکھ پاؤنڈ تک خرچہ آتا ہےسٹیفن ہاکنگ کی زندگی تصاویر میں ڈپریشن کا شکار افراد کی مدد کیسے کی جائے؟’ایک غیر معروف جنسی بیماری جو ایک بڑا مرض بن سکتی ہے‘وہ کہتی ہیں کہ ’لوگوں کو اکثر اس کے بارے میں منصفانہ طریقے سے بات کرنے کے لیے واقعی میں لڑنا پڑتا ہے، کچھ کنسلٹنٹس تو صاف انکار کر دیتے ہیں۔‘وہ کہتی ہیں کہ ’یہ تمام کیسز میں کام نہیں کرتا اور یہ ہر کسی کے لیے نہیں ہے۔ اس کے بہت سے مضمرات ہیں۔ دیکھ بھال زیادہ پیچیدہ ہے، آپ کی دیکھ بھال کی لاگت بڑھ جائے گی اور آپ کو اس بات پر غور کرنا پڑے گا کہ آیا خاندان اس کا مقابلہ کر سکتا ہے۔‘موٹر نیورون ڈیزیز ایسوسی ایشن کی اسسٹنٹ ڈائریکٹر آف کیئر سیلی ہیوز اس بات سے متفق ہیں کہ ٹریکیوسٹومی کروانے کا فیصلہ ’کسی بھی شخص کے لیے بہت زیادہ انفرادی ہے‘ اور یہ ’ان کے ذاتی حالات پر مبنی ہونا چاہیئے۔‘’اس میں ان کے ایم این ڈی کے بڑھنے کی رفتار، ان کی زندگی کی کوالٹی اور ان کو دستیاب کیئر کو سامنے رکھنا شامل ہے۔‘ایما کے لیے یہ ایک آسان فیصلہ ہے اور وہ امید کرتی ہے کہ وقت آنے پر ان کی میڈیکل ٹیم ان کی حمایت کرے گی۔وہ کہتی ہیں کہ ’جب بھی ممکن ہو میں زندگی کا انتخاب کرنا چاہوں گی، اگر یہ مجھے اپنی بیٹی کے ساتھ زیادہ وقت گزارنے کی اجازت دے۔‘وہ جنوری کے آخر میں وریان کی پانچویں سالگرہ کے موقع پر موجود ہونا چاہتی ہیں، جس کے بارے میں ان کا کہنا ہے کہ ’ایک بہت بڑا سنگ میل ہو گا۔‘وہ کہتی ہیں کہ ’جیسے جیسے وریان کی عمر بڑھتی جا رہی ہے، مجھے یہ احساس ہونے لگا ہے کہ اس بات کے قوی امکانات ہیں کہ اس کے پاس میرے بارے میں حقیقی زندہ یادیں ہوں گی۔‘’میں واقعی امید کرتی ہوں کہ میں اس کے ساتھ کافی عرصہ تک زندہ رہوں، تاکہ اس کے پاس میری آواز کی یاد ہو، اور ہمارے گلے لگنے اور ان چیزوں کی جو ہم نے کی ہیں اور ان جگہوں کی جہاں ہم گئے تھے، کیونکہ میں جانتی ہوں کہ یہ اس کے لیے مستقبل میں واقعی اہم ہوگا۔‘،تصویر کا ذریعہEmma Mossایما اور ٹیری کا خواب ہے کہ وریان کو ڈزنی لینڈ پیرس لے کر جائیںایما کہتی ہیں کہ وہ اگلے سال خاندان کے ساتھ چھٹیوں پر جانا بھی پسند کریں گی۔ انھوں نے حال ہی میں اپنے بلاگ میں لکھا کہ وہ اپنے آپ کو بہت خوش قسمت سمجھتی ہیں کہ وہ زندگی کی سادہ لذتوں سے بھی لطف اندوز ہوتی ہیں، جیسے سردیوں میں چہل قدمی اور پارک جانا وغیرہ۔انھوں نے لکھا کہ ’میرے بہت سے دوست مر چکے ہیں اور وہ بہت سی چیزیں نہیں کر سکے۔ کبھی کبھار میں خود کو قصور وار محسوس کرتی ہوں۔ کبھی میں خود کو خوش قسمت سمجھتی ہوں۔ کبھی میں بستر پر لیٹ کر ان کے تمام ناموں کو دہرانے کی کوشش کرتی ہوں تاکہ یہ بتا سکوں کہ انھیں فراموش نہیں کیا گیا۔ کبھی کبھی یہ فہرست ناممکن طور پر لمبی محسوس ہوتی ہے۔’میں مشکلات کو شکست دے رہی ہوں اور میں نہیں رکوں گا۔ میں ہمیشہ تمہارے ساتھ رہوں گی، میری بیٹی۔‘"
Science,،تصویر کا ذریعہSPECIAL ARRANGEMENTاومکاریشور ٹھاکر کو اندور سے گرفتار کیا گیا ہےانڈیا میں پولیس نے اس شخص کو گرفتار کر لیا ہے جس پر ایک ایسی ایپ بنانے کا شبہ ہے جس پر گذشتہ سال 80 سے زیادہ مسلم خواتین کی تصاویر پوسٹ کی گئی تھیں اور انھیں آن لائن ’فروخت‘ کے لیے پیش کیا گیا تھا۔’سُلی ڈیلز‘ نامی اوپن سورس ایپ جولائی سنہ 2021 میں ویب پلیٹ فارم گِٹ ہب پر ہوسٹ کی گئی تھی۔25 سالہ نوجوان کو اسی طرح کی ایک دوسری ایپ ’بُلی بائی‘ پر 100 سے زیادہ مسلم خواتین کی تصاویر اپ لوڈ کیے جانے کے چند دن بعد گرفتار کیا گیا ہے۔مبینہ طور پر دوسری ایپ بنانے والے 21 سالہ طالب علم سمیت چار طلبا کو گرفتار کیا جا چکا ہے۔ اس سلسلے میں جس چوتھے فرد کو گرفتار کیا گیا ہے وہ ایک خاتون ہیں۔دونوں معاملات میں کوئی حقیقی فروخت نہیں ہوئی لیکن اس کا مقصد مسلم خواتین کو بدنام اور ان کی تضحیک کرنا تھا۔ ان مسلم خواتین میں سے اکثر نے وزیر اعظم نریندر مودی کی قیادت میں ہندو قوم پرستی کی بڑھتی ہوئی لہر کے بارے میں کھل کر بات کرتی رہی ہیں۔یہ بھی پڑھیےبُلی بائی ایپ کیس: ’ہم لڑکیاں بہت مشکل وقت سے گزر رہی ہیں لیکن انشااللہ ہم اس معاملے کو انجام تک پہنچائیں گی‘انڈیا میں مسلم خواتین کی جعلی نیلامی کے الزام میں ایک خاتون کی گرفتاری’اپنی تصویر کے ساتھ ’برائے فروخت‘ لکھا دیکھ کر میں پریشان ہو گئی‘’سُلی‘ ایک تضحیک اور توہین آمیز ہندی زبان کی اصطلاح ہے جو دائیں بازو کے ہندو ٹرولز مسلمان خواتین کے لیے استعمال کرتے ہیں، اور 'بُلی' بھی اسی طرح کا توہین آمیز لفظ ہے۔بُلی بائی ایپ کے باعث سوشل میڈیا پر غم و غصے کا اظہار کیا گیا اور جولائی میں پولیس کو شکایت درج کرانے والی ایک خاتون نے الزام لگایا کہ دارالحکومت دہلی کی پولیس نے ابھی تک کوئی کارروائی نہیں کی۔اتوار کو پولیس نے اومکاریشور ٹھاکر کو وسطی ریاست مدھیہ پردیش کے اندور شہر سے گرفتار کیا۔پولیس نے بی بی سی مراٹھی کو بتایا کہ ٹھاکر کا نام اس وقت سامنے آیا جب مبینہ طور پر بُلی بائی ایپ وبانے والے نیرج بشنوئی سے پوچھ گچھ کی جا رہی تھی۔دہلی پولیس کی سائبر کرائم ٹیم کے ڈپٹی کمشنر کے پی ایس ملہوترا نے بی بی سی کو بتایا کہ ٹھاکر کے موبائل فونز اور کمپیوٹرز کا جائزہ لیا جا رہا ہے۔’سُلی ڈیلز‘ ایپ میں خواتین کی عوامی طور پر دستیاب تصاویر کا استعمال کیا گیا، ان کی پروفائلز بنائی گئیں، جس پر لکھا گیا کہ وہ 'ڈیل آف دی ڈے' ہیں۔ یعنی یہ آج بولی لگانے کے لیے سب سے زیادہ موزوں ہیں۔جن کی صاویر اس ایپ پر تھیں وہ تمام نمایاں مسلم خواتین تھیں جن میں صحافی، حقوق کے لیے آواز اٹھانے والی، فنکار اور محقق شامل ہیں۔ان خواتین میں سے ایک کمرشل پائلٹ ہیں۔ انھوں نے جولائی میں بی بی سی کو بتایا تھا کہ جب انھوں نے اس ایپ کے بارے میں سنا تو ان پر خوف طاری ہو گیا۔ ’بُلی بائی‘ ایپ کے معاملے میں بھی خواتین میں اسی قسم کے تاثرات پائے گئے جن کی تصاویر ان کی اجازت کے بغیر اپ لوڈ کی گئی تھیں۔ ان میں کئی صحافی، ایک بالی وڈ اداکارہ اور ایک لاپتہ طالب علم کی 65 سالہ والدہ شامل تھیں۔انڈیا میں آن لائن ہراساں کیے جانے سے متعلق سنہ 2018 کی ایمنسٹی انٹرنیشنل کی رپورٹ سے پتا چلتا ہے کہ ایک عورت جتنی زیادہ آواز اٹھاتی ہے، اتنا ہی زیادہ اسے نشانہ بنائے جانے کا امکان ہوتا ہے اور ایسا مذہبی اقلیتوں اور پسماندہ ذاتوں کی خواتین کے خلاف زیادہ نظر آتا ہے۔ناقدین کا کہنا ہے کہ انڈیا کے منقسم کرنے والے سیاسی ماحول میں حالیہ برسوں میں مسلم خواتین کے خلاف ٹرولنگ میں اضافہ دیکھنے میں آیا ہے۔
Science,،تصویر کا ذریعہEverdroneسویڈن میں ایک آٹونمس یعنی خود مختار ڈرون کی مدد سے عارضہ قلب سے متاثر ایک 71 سالہ مریض کی جان بچائی گئی ہے۔ اس ہنگامی صورتحال میں ڈرون نے مریض کا علاج کر رہے ڈاکٹر کے پاس ’ڈی فِبری لیٹر‘ وقت پر پہنچا کر مدد کی۔ مذکورہ مریض سویڈن میں گھر کے باہر برف صاف کرنے میں مصروف تھا جن انھیں ہارٹ اٹیک ہوا۔عارضہ قلب یعنی کارڈیئک اریسٹ میں دل اچانک کام کرنا بند کر دیتا ہے جسے ہارٹ فیل ہونا بھی کہتے ہیں۔ ’ڈی فبری لیٹر‘ وہ آلہ ہے جو کارڈیئک اریسٹ کے مریض کے دل کو بجلی کا جھٹکا لگا کر اس پر طاری کپکپاہٹ کو ختم کر دیتا ہے اور نارمل دھڑکن کو رواں کر دیتا ہے۔مریض نے، جو اپنا نام ظاہر نہیں کرنا چاہتے، بی بی سی سے گفتگو کرتے ہوئے کہا کہ مذکورہ آلے کا اتنی جلدی پہنچنا بہت ’حیرت انگیز‘ تھا۔ڈرون تیار کرنے والی کمپنی ایورڈرون کا کہنا ہے کہ اس طرح ایمبولنس کے پہنچنے سے پہلے ہی ڈی فِبری لیشن یعنی دل کی دھڑکن بحال کرنے کا عمل شروع کیا جا سکتا ہے۔ایورڈرون کا کہنا ہے کہ اطلاع موصول ہونے کے تین منٹ کے اندر آٹومیٹِڈ ایکسٹرنل ڈی فِیبری لیٹر (اے ای ڈی) مریض کے پاس پہنچ گیا تھا۔مریض نے بی بی سی کو بتایا کہ انھیں یاد نہیں کہ دسمبر کے اس روز کیا پیش آیا تھا۔ ان کا کہنا تھا کہ وہ اپنے گھر کے سامنے سے برف کی تہہ ہٹا رہے تھے جب ان کے دل کی دھڑکن بند ہوگئی اور ’ہر طرف اندھیرا چھا گیا۔‘بعد میں ان کی بیوی نے انھیں بتایا کہ وہ بہت خوش قسمت تھے۔ اتفاق سے اسی لمحے ڈاکٹر مصطفیٰ علی اپنی کار میں وہاں سے گزر رہے تھے اور وہ فوراً مدد کو آئے اور ایورڈرون کو الرٹ کر دیا۔ ان کا کہنا تھا ’میں مقامی ہسپتال میں اپنی ڈیوٹی پر جا رہا تھا جب میں نے دیکھا کہ ایک شخص اپنے گھر کے سامنے اچانک گر پڑا۔‘’اس کی نبض رک چکی تھی۔ میں نے سی پی آر (کارڈیو پلمونری ریسسی ٹیشن) کا عمل شروع کر دیا اور قریب کھڑے شخص سے ایمرجنسی والوں کا نمبر ملانے کو کہا۔‘سی پی آر کے عمل میں دونوں ہتھیلیوں کو ملا کر مریض کے سینے پر بار بار دباؤ ڈالا جاتا ہے اور مریض کے منہ یا ناک پر اپنا منہ رکھ کر مریض کے پھیپھڑوں میں تازہ ہوا پھونکی جاتی ہے۔ دل پر دباؤ پڑنے سے خون کی گردش رواں ہو جاتی ہے اور آکسیجن دماغ کو پہنچنے لگتی ہے۔ اس طرح وقتی طور پر دماغ کی موت واقع نہیں ہوتی۔ڈاکٹر علی کا کہنا تھا ’چند ہی منٹ کے بعد میں نے دیکھا کہ کوئی چیز میرے سر کے اوپر منڈلا رہی تھی۔ یہ ڈرون تھا جو ڈی فِبری لیٹر لے کر پہنچا تھا۔‘ایورڈرون کے چیف ایگزیکٹیو میٹس سالسٹروم کا خیال ہے کہ مریض کی جان بچانے کی اجتماعی کوشش میں ڈرون نے اپنا کردار ادا کیا ہے۔بی بی سی سے بات کرتے ہوئے انھوں نے کہا ’اس میں سی پی آر کرنے والے ڈاکٹر کی ابتدائی کاوش، ابتدائی ڈی فِبریِلیشن اور ہسپتال کے راستے میں ایمبولنس کے اندر دی جانی والی ابتدائی طبی امداد سب کا حصہ ہے۔‘سویڈن میں ڈرون کے ذریعے ڈی فِبری لیٹر پہنچانے کا تجربہ سب سے پہلے 2020 میں کیا گیا تھا۔کارڈیئک ارسٹ کے 14 مشتبہ واقعات میں سے 12 تک ڈرون نے بلآ تاخیر کامیابی کے ساتھ ڈی فبریلیٹر پہنچا دیے تھے۔سات واقعات میں تو ایمبولنس کے پہنچنے سے پہلے ڈرون پہنچ گئے تھے۔دسمبر کے واقعے میں تو ڈاکٹر مریض کے پاس موجود تھا، مگر سوال یہ ہے کہ کیا ایسی صورتحال میں عام لوگ زندگی بچانے والا یہ آلہ استعمال کر سکتے ہیں؟سالسٹروم کہتے ہیں کہ ان ڈی فِبری لیٹر کو اس طرح بنایا گیا ہے کہ عام لوگ بھی اسے استعمال کر سکتے ہیں، ’ایسے وقت میں آپ فون پر ایمرجنسی سینٹر سے رابطے میں ہوتے ہیں جو آپ کی رہنمائی کر سکتا ہے۔‘ایورڈرون دوسرے ممالک مثلاً برطانیہ کو بھی یہ ٹیکنالوجی فراہم کرنے کے لیے بات چیت کر رہی ہے۔صحت عامہ کے شعبے میں ڈرون کا استعمال دوسرے ملکوں پہلے ہی سے ہو رہا ہے مگر کسی میڈیکل ایمرجنسی میں اس کے کامیاب استعمال کا یہ پہلا واقعہ تھا۔ایورڈرون کا کہنا ہے کہ ان کے سسٹم کی خاص بات ان کا ڈرون ہمہ وقت تیار رہتا ہے۔یہ ڈرون ایمرجنسی سینٹر کے ساتھ رابطے میں ہیں اور جیسے ہی کارڈیئک اریسٹ کی کوئی اطلاع موصول ہوتی ہے تو یہ اڑان بھر لیتے ہیں۔اگرچہ یہ ڈرون آٹونمس ہیں، تاہم حفاظتی نقطۂ نگاہ سے ’ایک پائلٹ ان کمانڈ‘ اس سارے عمل کی نگرانی کر رہا ہوتا ہے اور ایئر ٹریفک کنٹرول سے کلیئرنس بھی حاصل کرتا ہے۔سالسٹروم کا کہنا ہے ’بظاہر یہ ایک طویل عمل لگتا ہے مگر اطلاع موصول ہونے کے صرف 60 سیکنڈ کے اندر یہ مکمل ہو جاتا ہے۔‘کمپنی کا کہنا ہے کہ ایسی صورتحال میں وقت بہت اہمیت کا حامل ہے کیونکہ دل کی ڈھڑکن رکنے کے بعد ہر منٹ کی تاخیر سے زندہ بچ جانے کے امکانات 7 سے 10 فیصد تک کم ہونے لگتے ہیں۔
Science,،تصویر کا ذریعہGetty Imagesہیرے اربوں سال پہلے وجود میں آئے تھے اور اُن میں سے چند ایک کی چکا چوند نے تو ہماری آنکھیں چندھیا دی ہیں۔آج ہیرے ابدی محبت، دولت اور لگژری کی ایک علامت سمجھے جاتے ہیں۔ماضی میں انھیں شفایاب کرنے کی خصوصیات کا حامل سمجھا جاتا تھا، اور یہ خیال کیا جاتا تھا کہ ہیروں کا استعمال دشمنوں، برائیوں اور یہاں تک کہ ڈراؤنے خوابوں کے خلاف تحفظ فراہم کرتا ہے.انڈیا میں ہیروں کا تعلق ویدک اور بعد میں ہندو دیوتاؤں سے جوڑ کر بتایا جاتا تھا۔868 عیسوی کی روایات کے مطابق ہیرا وہ شے ہے جس کے ذریعے آپ ’دنیاوی فریب کے بتوں کو توڑ کر حقیقی اور ابدی روشنی حاصل کر سکتے ہیں۔‘لیکن شاید ہیروں میں سب سے زیادہ دلچسپی قدیم یونانی شاعروں کی تھی، جن کے لیے ہیرے دیوتاؤں یا گرے ہوئے ستاروں کے ٹکڑوں کے آنسو تھے۔حیرت انگیز بات یہ ہے کہ آج ہیروں کے بارے میں سچائی ان تمام عقائد کی طرح حیران کُن ہے۔ہیرے اُس عنصر سے بنے ہیں جو خود زندگی کی بنیاد ہے، یعنی کاربن۔غیر معمولی طور پر انتہائی سخت، وہ دوبارہ اُسی پریشر سے گزر سکتے ہیں جس سے وہ اپنے وجود میں آنے کے عمل کے دوران رہ چکے ہوتے ہیں۔ تاہم پھر بھی گرمی اور آکسیجن کا صحیح امتزاج ملے تو ہیرے دوبارہ کاربن ڈائی آکسائیڈ کی لہر کی صورت اختیار کر کے غائب ہو جائیں گے۔ ،تصویر کا ذریعہGetty Imagesغیرمعمولی چمک کے علاوہ ہیرا سب سے مضبوط میٹریل اور سب سے بہترین بھی، ایسا تھرمل کنڈکٹر جس کے گرمی میں پھیلنے کا ریٹ بھی انتہائی کم ہے، اس کے علاوہ یہ دوسرے کیمائی مواد کے ساتھ ری ایکٹ بھی نہیں کرتا، انتہائی الٹراوائلٹ سے لے کر انفراریڈ شعاعوں کا سپیکٹرم اس سے گزر سکتا ہے۔ اور یہ ان چند موادوں میں سے ایک ہے جو الیکٹروں کو قبول نہیں کرتے۔ ہیرے قدرتی طور پر زمین پر کچھ جگہوں پر بنتے ہیں: براعظمی کریٹون کی گہرائی میں یا الکا کے زیرِ اثر علاقوں میں۔یہ تاریخی طور پر ایک دھماکہ خیز انداز میں سطح پر آتے ہیں، ایسا انداز جو دکھنے میں بہت عجیب ہے اور اس آتش فشاں جیسا جس کی جڑیں کرہ ارض میں انتہائی گہری ہوتی ہے۔تمام ہیرے شفاف یا قدرے طور پر پیلے یا بھورے نہیں ہوتے، جیسا کہ ہم عام طور پر سمجھتے ہیں۔یہ رنگین بھی ہوتے ہیں اور انھیں ’فینٹاسی‘ پکارا جاتا ہے: سرخ، نیلا اور سبز سب سے نایاب رنگ ہیں اور نارنجی، جامنی، پیلا، زرد اور سبز سب سے زیادہ عام رنگ ہیں۔،تصویر کا ذریعہGetty Imagesلیکن ایک بار بننے کے بعد، ہیرے اپنے کرسٹل لائن ڈھانچے میں موجود کسی بھی معدنیات کو محفوظ کرنے کی منفرد صلاحیت رکھتے ہیں، جو سائنسدانوں کو زمین کی تہوں میں موجود معدنیات کے ایک خاص نمونے کے ساتھ ساتھ اور سیارے کی سطح زمین سے میلوں نیچے حالات کی ایک جھلک فراہم کرتے ہیں۔اور اس لحاظ سے، نیلا ہیرا غیر معمولی ہے۔زیادہ تر ہیرے زمین کے نیچے تقریباً 150 کلومیٹر کی گہرائی میں بنتے ہیں۔مگر نیلے ہیرے زمین کے نچلی تہوں کی بھی چار گنا زیادہ گہرائی میں پائے جاتے ہیں۔انھیں سنہ 2018 میں دریافت کیا گیا تھا اور جیمولوجیکل انسٹیٹیوٹ آف امریکہ کے ماہر ارضیات ایون اسمتھ۔، جو ان ہیروں پر تحقیق کے سرکردہ مصنف ہیں، نے انکشاف کیا کہ چونکہ یہ قیمتی پتھر ’بہت زیادہ مہنگے ہیں، اس لیے سائنسی تحقیقی مقاصد کے لیے ان تک رسائی مشکل ہو جاتی ہے۔‘یہ نہ صرف قیمتی ہیں بلکہ بہت خالص ہوتے ہیں، کیونکہ جس وقت یہ بن رہے ہوتے ہیں اس وقت ان میں آس پاس موجود کسی دوسرے مواد یا غیر ہیرے والے مواد کے چھوٹے چھوٹے ٹکڑے شامل نہیں ہو پاتے۔یہ خصوصیات سائنسدانوں کو مزید معلومات فراہم کرتی ہیں۔یہ بھی پڑھیےسعودی نیلے ہیرے کی وہ چوری جس نے کئی لوگوں کی جان لیکوہ نور ہیرا پاکستان لانے کے لیے عدالتی درخواست: ہیرے سے جڑے چھ افسانےہیرا اصلی ہے یا نقلی، پہچان کیسے کی جائےلیکن وہ 46 نیلے ہیروں کا تجزیہ کرنے میں کامیاب رہے اور 410 اور 660 کلومیٹر گہرائی کے درمیان اُن کے مقام کا تعین کیا۔کئی نمونوں نے یہاں تک واضح ثبوت بھی دکھائے کہ وہ زمین کے نیچے سے 660 کلومیٹر سے زیادہ دور سے آئے ہیں، یعنی اُن کی ابتدا زمین کی انتہائی نچلی پرتوں میں ہوئی۔،تصویر کا ذریعہGetty Imagesیہ انھیں ایک ایسے حقیقی ٹائم کیپسول اور معلومات کے کنٹینرز میں بدل دیتا ہے جسے تلاش کرنا تقریباً ناممکن ہے۔نیویارک میں امریکن میوزیم آف ہسٹری میں جیم اینڈ منرل رومز کے ماہر ارضیات اور کیوریٹر جارج ہارلو نے بی بی سی ریل کو بتایا کہ ’ہم زمین کے اندرونی حصے تک نہیں جا سکتے۔ ہیرے وہاں بنتے ہیں اور عام طور پر جو کچھ بھی نیچے ہوتا ہے اسے سمیٹ لیتے ہیں۔‘’یہ خلائی تحقیقات کی طرح ہیں۔ آخر کار ان میں سے کچھ زمین کی سطح تک آن پہنچتے ہیں تاکہ ہم اُن پر تحقیق کر سکیں۔‘انھوں نے ہمیں جو اشارے دیا ہے اس کی کوئی مثال؟نیلا ہیرا، ایک معمہ نیلے ہیرے، زیادہ عرصے تک ایک معمہ تھے کیونکہ یہ معلوم نہیں تھا کہ وہ اتنے خوبصورت رنگ کے کیوں ہوتے تھے۔آخر کار اس کی وجہ پتا چلی جو یہ تھی کہ ان میں بوران کے نشانات موجود تھے، ایک میٹلائیڈ کیمیائی عنصر جو اس کے ہیرا بننے کے دوران اس کے کرسٹل جالی والے ڈھانچے میں داخل ہو سکتا ہے۔،تصویر کا ذریعہEPAلیکن ایک بار جب اس راز سے پردہ اٹھایا گیا تو ایک اور معمہ سامنے آیا۔اگر نیلے ہیرے زمین کی تہوں میں بنتے ہیں اور بوران کرسٹ ان میں مرتکز ہوتا ہے، تو ان ہیروں کے پاس بوران کہاں سے آیا ؟اس جیو کیمیکل پہیلی کا جواب ہمیں اپنے سیارے کی گہرائیوں کے بارے میں بتائے گا۔سمتھ کے زیرقیادت تحقیقی گروپ نے جو مفروضہ پیش کیا ہے وہ یہ ہے کہ بوران سمندر سے آیا تھا اور یہ زمین کی تہوں کی طرف اس وقت گیا جب ایک ٹیکٹونک پلیٹ دوسری کے نیچے کھسک گئی۔ اس عمل کو ’سبڈکشن‘ کہا جاتا ہے۔خود کو پانی سے بھرپور معدنیات میں شامل کر کے، یہ سمندری تہہ کی گہرائی تک، یہاں تک کہ سمندری پلیٹ کے تہوں والے حصے تک پھیلنے میں کامیاب رہا۔زمین کی سطح سے اتنی دوری پر پیدا ہونے والے ہیروں میں بوران کے نشانات کو دریافت کرنے سے پتہ چلتا ہے کہ جیسا کہ پہلے سمجھا جاتا تھا اس کے برعکس پانی پر مشتمل معدنیات کہیں زیادہ گہرائی میں سفر کرتی ہیں، جو کہ ایک انتہائی گہرے ہائیڈرولوجیکل سائیکل کے امکان کی نشاندہی کرتی ہے۔جیسا کہ ہارلو کہتے ہیں، نیلے ہیرے ’نہ صرف خوبصورت اور نایاب ہیں، بلکہ انتہائی دلچسپ ہیں۔ یہ ہمیں اپنے سیارے کے بارے میں بہت کچھ سکھاتے ہیں۔‘
Science,،تصویر کا ذریعہUNIVERSITY OF MARYLAND SCHOOL OF MEDICINEدنیا میں پہلی مرتبہ ایک امریکی شہری کو ہارٹ ٹرانسپلانٹ (دل کی پیوند کاری) کے ذریعے جینیاتی طور پر تبدیل شدہ سؤر کا دل لگا دیا گیا ہے۔ یونیورسٹی آف میری لینڈ میڈیکل سکول کے مطابق مریض کا کامیابی سے ٹرانسپلانٹ ہوا جس کے بعد امریکا سے تعلق رکھنے والے 57 سالہ ڈیوڈ بینیٹ دنیا کے پہلے ایسے انسان بن گئے ہیں جن میں سور کا دل لگایا گیا ہے۔ڈاکٹروں کا کہنا ہے کہ 57 سالہ ڈیوڈ بینیٹ کی حالت سات گھنٹے تک جاری رہنے والے تجرباتی ہارٹ ٹرانسپلانٹ (دل کی پیوند کاری) کے تین دن بعد بہتر ہے۔ یہ ہارٹ ٹرانسپلاٹ امریکی ریاست بالٹیمور میں کیا گیا ہے۔   بینیٹ کی زندگی بچانے کے یہ ہارٹ ٹرانسپلانٹ آخری امید اور انتہائی ناگزیر تھا۔ تاہم اب بھی یہ واضح نہیں ہے کہ مستقبل میں اُن کی زندہ رہنے کے کتنے امکانات ہیں۔ اپنے ہارٹ ٹرانسپلانٹ سے ایک روز قبل بات کرتے ہوئے بینیٹ کا کہنا تھا کہ ’یہ ایسا ہی ہے کہ یا تو میں مر جاؤں یا یہ ہارٹ ٹرانسپلانٹ کروا لوں۔‘ ان کا مزید کہنا تھا کہ ’میں جانتا ہوں یہ اندھیرے میں تیر چلانے جیسا ہے لیکن میرے پاس آخری حل یہ ہی ہے۔‘امریکی یونیورسٹی آف میری لینڈ میڈیکل سینٹر کے ڈاکٹروں نے اس سرجری کے لیے امریکی میڈیکل ریگولیٹر سے  یہ کہتے ہوئے خصوصی اجازت لی تھی کہ اگر یہ ہارٹ ٹرانسپلانٹ نہ کیا گیا تو بینیٹ کی موت واقع ہو سکتی ہے۔ بینیٹ کی خرابی صحت کو مدنظر رکھتے ہوئے ان کو ٹرانسپلانٹ کے لیے غیر موزوں قرار دیا گیا تھا۔ یہ سرجری، ٹرانسپلانٹ سرانجام دینے والی میڈیکل ٹیم کی برسوں کی محنت اور تحقیق کا ثمر ہے اور یہ دنیا بھر میں انسانی زندگیوں کو تبدیل کر سکتا ہے۔  ،تصویر کا ذریعہUNIVERSITY OF MARYLAND SCHOOL OF MEDICINEطب کی دنیا میں یہ کارنامہ انجام دینے والی میڈیکل ٹیم میں ایک پاکستانی ڈاکٹر منصور محی الدین بھی شامل ہیں جن کا تعلق کراچی سے ہے اور وہ ڈاؤ یونیورسٹی آف ہیلتھ سائنسز سے گریجویٹ ہیں۔پاکستان کے مقامی نیوز چینل ’جیو نیوز‘ سے گفتگو کرتے ہوئے ان کا اس ہارٹ ٹرانسپلانٹ کے متعلق کہنا تھا کہ ’ابتدائی تجربات میں انسان میں بندر کا دل لگایا جاتا تھا لیکن وہ مفید ثابت نہ ہوا البتہ سؤر پر تجربہ مفید رہا۔‘انھوں نے مزید کہا کہ اس کیس میں ’ہم نے سارے جانوروں کا معائنہ کیا کہ کون سا جانور انسان کے قریب ہے، شروع میں بندروں کا دل لگایا گیا تو وہ اتنا مفید ثابت نہیں ہوا، چند مہینوں کے سؤر کا دل بڑے انسان کے دل کے برابر کے سائز کا ہوتا ہے، اس کے علاوہ بھی کچھ وجوہات ہیں جس بنا پر ہم نے تمام ریسرچ سور پر کی۔‘ان کا کہنا تھا کہ سؤر کے دل کے جینیاتی کوڈ کو ہم اچھی طرح سمجھ چکے ہیں اور اس میں کوئی بھی جینیاتی تبدیلی کی جا سکتی ہے۔ ان کا کہنا تھا کہ مغرب میں سؤر کو روز مرہ کی غدا میں بھی استعمال کیا جاتا ہے اس لیے اس کا دل لگانے میں کچھ معیوب نہیں سمجھا گیا۔ واضح رہے کہ مذہب اسلام میں سؤر کو بطور غذا حرام قرار دیا گیا ہے۔ ڈاکٹر منصور نے مزید بتایا کہ مریض میں سؤر کے دل کے ٹرانسپلانٹ پر ایک کروڑ 75 لاکھ پاکستانی روپے لاگت آئی۔ اس حوالے سے ڈاکٹر منصور کا کہنا تھا کہ ’ابتدائی تجربے کی وجہ سے لاگت زیادہ ہے کیونکہ اس میں (سور کے دل میں) دس طرح کی جینیاتی تبدیلیاں کی گئی۔‘یہ بھی پڑھیے’اپنا دل میرے بھائی کو عطیہ کرنے والی خاتون کا نام دیکھ کر میں حیران رہ گیا‘جس کا دنیا میں کوئی نہیں اس کا ٹرانسپلانٹ کیسے ہوگا؟کیا کبھی پرانے دل کی جگہ نیا دل بنایا جا سکے گا؟ وہ آپریشن جس نے میڈیکل سائنس میں میڈیا کی دلچسپی جگائیانھوں نے مزید کہا کہ اس ہارٹ ٹرانسپلانٹ کے معاملے میں مریض اور اس کے دل کو مسلسل مانیٹر کرنا پڑتا ہے، خیال رکھنا پڑتا ہے کہ ہم نے مریض کو نیا دل دیا ہے لیکن کیا باقی جسم بھی اس چیز کو قبول کرے گا۔'ڈاکٹر منصور نے کہا کہ اس سرجری کے لیے انھوں نے تحقیق کر کے اس کے لیے ایک خصوصی دوا تیار کی ہے تاکہ مریض کا انسانی جسم سؤر کے دل کو کام کرنے کے لیے قبول کر لے اور کوئی طبی مسئلہ پیدا نہ ہو۔،تصویر کا ذریعہUNIVERSITY OF MARYLAND SCHOOL OF MEDICINEیونیورسٹی آف میری لینڈ کے میڈیکل سکول نے ایک پریس ریلیز میں کہا کہ سرجن بارٹلے گرفتھ کا کہنا تھا کہ یہ سرجری دنیا کو ’انسانی اعضا کی قلت کے بحران کو دور کرنے کے ایک قدم قریب لے آئی ہے۔‘بحران سے مراد یہ ہے کہ امریکہ میں روزانہ 17 افراد ٹرانسپلانٹ کا انتظار کرتے کرتے جان کی بازی ہار دیتے ہیں۔ اطلاعات کے مطابق امریکہ میں ایک لاکھ سے زائد افراد اب بھی دل کے ٹرانسپلانٹ کی منتظر فہرست میں شامل ہیں۔ انسانوں میں اعضا کی پیوندکاری کی مانگ کو پورا کرنے کے لیے جانوروں کے اعضا کو استعمال کرنے جسے ’زینو ٹرانسپلانٹیشن‘ کہا جاتا ہے، کے امکان پر طویل عرصے سے غور کیا جا رہا ہے، اور سؤر کے دل کے والوز کا استعمال پہلے سے ہی عام ہے۔  گذشہ برس اکتوبر میں نیو یارک کے سرجنوں نے اعلان کیا تھا کہ انھوں نے ایک شخص میں کامیابی سے سؤر کے گردے کی پیوند کاری کی تھی۔ ان وقت یہ سرجری اس شعبے میں سب سے زیادہ جدید قرار دیا گیا تھا۔ تاہم اس وقت مذکورہ شخص کی دماغی موت ہو چکی تھی اور اس کی صحت کی بحالی کی کوئی امید نہیں تھی۔ جبکہ بینیٹ یہ امید کرتے ہیں کہ یہ ہارٹ ٹرانسپلانٹ انھیں اپنی آئندہ زندگی جینے میں مدد دے گا۔ اس سرجری سے قبل وہ چھ ہفتوں تک بستر پر رہے اور انھیں ایک مشین سے منسلک رکھا گیا تھا جو انھیں زندہ رہنے میں مدد دے رہی تھی۔ گذشتہ ہفتے انھوں نے کہا تھا کہ 'صحت یابی کے بعد میں بستر سے اٹھنے کے لیے پرامید ہوں۔' اطلاعات کے مطابق پیر کے روز بینیٹ خود سے سانس لینے کے قابل تاہم انھیں انتہائی نگرانی میں رکھا گیا ہے۔ لیکن آگے کیا ہو گا یہ کسی کو بھی واضح نہیں ہے۔ فرانسیسی خبر رساں ایجنسی کے مطابق اس ہارٹ ٹرانسپلانٹ کے لیے استعمال کیے جانے والے سؤر کو جینیاتی طور پر تبدیل کیا گیا تھا اور ان جینز کو ختم کر دیا گیا تھا جنھیں بینیٹ کا جسم مسترد کر سکتا تھا۔ سرجن گریفتھ کا کہنا ہے کہ وہ بہت احتیاط سے آگے بڑھ رہے ہیں اور بینیٹ کی انتہائی نگرانی رکھے ہوئے ہیں۔ جبکہ بینیٹ کے بیٹے ڈیوڈ بینیٹ جونیئر نے ایسوسی ایٹیڈ پریس کو بتایا کہ 'تاحال خاندان کے افراد کو اس متعلق بے خبر رکھا گیا ہے۔'لیکن ان کا کہنا تھا کہ 'انھیں اس سرجری کی اہمیت کا بخوبی احساس ہے اور وہ اس کے وسیع پیمانے پر اثرات سے بخوبی واقف ہیں۔` سرجن گریفتھ کا کہنا تھا کہ 'میں نہ کبھی اس سے پہلے کسی انسان کے ساتھ ایسا نہیں کیا ہے اور میرے خیال میں اس ٹرانسپلانٹ کے بعد ہم نے ان (بینیٹ) کو ان کی علاج سے بہتر زندگی دینے کی کوشش کی ہے۔'ان کا مزید کہنا تھا کہ ’لیکن میں نہیں جانتا کہ اس کے بعد وہ ایک دن، ہفتہ، مینہ یا ایک سال زندہ رہ پاتے ہیں۔’
Science,،تصویر کا ذریعہMUZMATCHمزمیچ کو پاکستانی نژاد شہزاد یونس نامی ایک بینکر نے سنہ 2011 میں ویب سائٹ کے طور پر شروع کیا تھاشام سے تعلق رکھنے والی خاتون راغد کی شوہر کی تلاش محض 24 گھنٹوں میں ہی ایک ڈیٹنگ ایپ کی مدد سے ختم ہو گئی کیونکہ انھیں لبنان کے شہری ابراہیم کی صورت میں انھیں ایپ کے ذریعے ایک اچھا پارٹنر ملا اور چند ہی دنوں میں اُن کی شادی ہو گئی۔اس ہی ایپ کی مدد رومی اور فاطمہ آپس میں ملے اور ملنے کے دو ہی ہفتے کے اندر وہ شادی کے بندھن میں بندھ گئے۔ اِسی طرح کی کہانی لبنان سے تعلق رکھنے والے شہری حسین اور افریقہ کی مریم بھی ہے جن کا حال ہی میں کورونا کی وبا کے دوران زوم پر نکاح ہوا ہے۔ان سبھی جوڑوں کی ملاقات جس ڈیٹنگ ایپ پر ہوئی اس کا نام ہے ’مز میچ‘ ہے جو مسلمان صارفین کو اپنے ساتھی کی تلاش میں مدد فراہم کرتی ہے۔لیکن مز میچ کو اب قانونی مشکلات کا سامنا ہے۔ ٹنڈر اور میچ جیسی ڈیٹنگ ایپس کی مالک کمپنی نے کاپی رائٹس کی خلاف ورزی کے الزام میں مزمیچ پر انگلینڈ اور امریکہ کی متعدد عدالتوں میں مقدمہ دائر کر دیا ہے۔مزمیچ کو پاکستانی نژاد شہزاد یونس نے سنہ 2011 میں ویب سائٹ کے طور پر شروع کیا تھا۔ شہزاد پیشے کے لحاظ سے ایک بینکر تھے۔  شہزاد نے حال ہی میں اپنے ٹوئٹر اکاؤنٹ پر اس کیس کے حوالے سے بتایا کہ برطانوی عدالت میں اس مقدمے کی سماعت 17 اور 18 جنوری 2022 کو ہو گی۔ واضح رہے کہ میچ گروپ نے مز میچ کو خریدنے کی متعدد کوششیں کی ہیں لیکن تاحال یہ گروپ ناکام رہا ہے۔سنہ 2019 میں بی بی سی سے بات کرتے ہوئے شہزاد یونس نے بتایا تھا کہ ’اس وقت مسلمانوں کے لیے یا تو بہت سادہ سی ویب سائٹس تھیں یا ایسی بڑی ڈیٹنگ ایپس تھیں جو ہماری ثقافت کو بالکل نہیں سمجھتیں۔‘انھوں نے کہا تھا کہ ’مسلم معاشرے میں ہم میں سے بہت سے لوگ شادی کے لیے میچ میکرز (رشتہ کروانے والوں) پر انحصار کرتے تھے اور اب بھی کرتے ہیں۔ کمیونٹی میں ’رشتے والی آنٹیاں‘ ہوتی ہیں جو خاندانوں کو جانتی ہیں اور وہ کسی خاندان کے بیٹے کو دوسرے خاندان کی بیٹی سے ملاتی ہیں۔‘لیکن نئے زمانے کے لیے نئے حل کی ضرورت ہوتی ہے اور اس کا احساس شہزاد یونس کو تھا۔،تصویر کا ذریعہMUZMATCHشہزاد یونس کو اس ویب سائٹ کا خیال بینک میں کام کرتے ہوئے آیا تھاکمپنی کے مطابق یہ ’غیر شادی شدہ (سنگل) مسلمانوں کے ملنے‘ کی جگہ ہے جس کا طریقہ کار دیگر ڈیٹنگ ایپس کی طرح ہے جن پر صارفین خود کو رجسٹر کرتے ہیں اور صارفین ہی کی جانب سے فراہم کردہ معلومات کی بنیاد پر انھیں ممکنہ پارٹنرز تجویز کیے جاتے ہیں۔چونکہ اس کا مقصد مسلمان صارفین کو اپنے لیے ساتھی کی تلاش میں مدد فراہم کرنا ہے اسی لیے یہ ایپ صارفین کو اُن کی ذاتی اور مذہبی ترجیحات کے لحاظ سے رشتہ تجویز کرتی ہے۔ مثلا مذہب فرقہ، نماز کی ادائیگی یا نماز نہ ادا کرنا، شراب نوشی اور سگریٹ نوشی کی عادات وغیرہ۔کمپنی کا دعویٰ ہے کہ دسمبر 2021 تک 50 لاکھ صارفین اس ایپ پر رجسٹر ہو چکے تھے جن میں سے ڈیڑھ لاکھ سے زیادہ افراد کامیابی سے اپنا پارٹنر تلاش کر چکے ہیں۔شہزاد یونس ایک بینک میں کام کرتے تھے۔ ایپ کو موجودہ شکل دینے سے پہلے انھوں نے سنہ 2011 میں اسے ایک ویب سائٹ کے طور پر اپنے ’سائڈ پراجیکٹ‘ کی طرح شروع کیا تھا۔ اس کے پیچھے اُن کا فلسفہ تھا کہ ’مسلمان ڈیٹ نہیں کرتے، وہ شادی کرتے ہیں۔‘ان کا کہنا تھا کہ ’عام طور پر مین سٹریم سروسز ڈیٹنگ کے بجائے شریک حیات کی تلاش میں مسلمانوں کی ضروریات کو پورا کرنے میں ناکافی تھیں۔ سنہ 2011 میں مزمیچ سائٹ اُس وقت کے لحاظ سے کافی انقلابی تھی۔‘انھوں نے سائٹ پر کوئی ماہانہ فیس نہیں عائد کی تھی لیکن تصویر دیکھنے اور بات کرنے کے لیے معمولی فیس لیتے تھے۔ سائٹ ترقی کرتی رہی اور چند شادیاں کرانے میں بھی کامیاب رہی۔مسلمانوں کے لیے کوئی مناسب متبادل نہ ہونے کی صورت میں اس سائٹ میں ممکنہ صلاحیتیں اور مواقع بظاہر موجود تھے۔ انھیں یہ احساس ہوا کہ سمارٹ فون کے پھیلاؤ کی وجہ سے سائٹ کو اب موبائل ایپ کی شکل دینے کی ضرورت ہے۔ شہزاد یونس نے نوکری سے استعفی دیا اور بقول ان کے انھوں نے اپنے بیڈ روم سے مز میچ کی موبائل ایپ بنانے کا فیصلہ کیا۔انھوں نے بی بی سی کو بتایا تھا کہ ’میں ہر صبح چھ بجے اٹھتا تھا اور تقریباً ایک یا دو بجے بستر پر جاتا تھا۔ میں اپنے بیڈ روم سے کام کر رہا تھا اور یہ کافی مشکل تھا۔ مجھے بالکل شروع سے ایپ بنانا سیکھنا پڑا۔‘بالآخر وہ اگلے چند مہینوں میں ایپ کا آئی فون اور اینڈرائیڈ ورژن بنانے میں کامیاب ہوئے۔ ان کا کہنا تھا کہ ’مزمیچ ایک واحد ایپ تھا، اور ہے، جسے میں نے بنایا ہے۔ یہ مسلم شادیوں کے لیے پہلا عالمی ایپ ہے۔‘یہ بھی پڑھیے’میں نے ڈیٹنگ ایپ ٹنڈر پر اپنے شوہر کو پسند کیا‘’سیاہ فام مسلم کو ڈیٹ کرتے وقت اپنا ایمان ثابت کرنا پڑتا ہے‘ 'مسلمان ڈیٹ نہیں کرتے، شادی کرتے ہیں'شہزاد یونس کی پیدائش اور پرورش مانچسٹر میں ہوئی تھی۔ انھوں نے بتایا تھا کہ ’میں ہر ممکن طریقے سے اس کی تشہیر کرتا تھا۔ نماز کے بعد مساجد کے باہر کھڑے ہو کر کتابچے تقسیم کرتا تھا اور مسلم علاقوں میں گاڑیوں کی ونڈ شیلڈز پر اشتہاری کارڈز لگاتا تھا۔‘یونس نے ایپ کو امریکہ اور برطانیہ میں رجسٹر کیا لیکن میچ گروپ نے اس کی یورپی ٹریڈ مارک رجسٹریشن دیکھی اور اس پر اعتراض کیا کہ یہ ’دل‘ پر مبنی ان کے ڈیزائن ٹریڈ مارک کی نقل ہے۔ یونس کے مطابق میچ کمپنی کے وکلا نے انھیں خطوط بھیجے کہ وہ کسی اور ڈیٹنگ کمپنی کو اپنے نام پر انگریزی لفظ ’میچ‘ رکھنے کی اجازت نہیں دیں گے۔ انھوں نے مزمیچ کی شکل اور لوگو میں تبدیلی کا بھی مطالبہ کیا لیکن مزمیچ نے ایسا کرنے سے انکار کر دیا۔یونس نے چند روز قبل اپنی ایک ٹویٹ میں لکھا کہ ’وہ ہم سے مطالبہ کرتے ہیں کہ ہم اپنے لوگو کی شکل اور ڈیزائن تبدیل کر دیں۔ ہم یہ نہیں چاہتے کہ ہم میچ گروپ جیسے لگیں، ان سے منسلک ہونے سے ہمارا کاروبار خراب ہوتا ہے۔‘جلد ہی میچ گروپ نے 15 ملین ڈالر میں مزمیچ کو خریدنے کی پیشکش کی۔ یونس نے اسے فروخت کرنے سے انکار کر دیا۔ میچ گروپ نے رقم بڑھا دی لیکن یونس نے پھر بھی یہ پیشکش ٹھکرا دی۔ میچ گروپ نے مزید دو بار کوشش کی۔ ان کی آخری پیشکش 35 ملین ڈالر کی تھی لیکن وہ یونس کو مزمیچ فروخت کرنے کے لیے راضی نہیں کر سکے۔یونس نے لکھا کہ ’چند ماہ بعد انھوں نے عدالتوں میں ٹریڈ مارک کی خلاف ورزی کا الزام لگاتے ہوئے مزمیچ پر مقدمہ دائر کر دیا۔‘وہ ٹوئٹر پر بتاتے ہیں کہ ’ہم دل کو مزمچ کے ٹریڈ مارک کے طور پر استعمال کر رہے تھے۔ حتیٰ کہ ان کے ٹریڈ مارک ڈیزائن کی رجسٹریشن سے پہلے سے۔‘میچ گروپ نے مزمیچ پر امریکہ میں بھی مقدمہ درج کیا تھا لیکن یونس نے ایپ میں چند تبدیلیاں متعارف کر کے معاملہ ختم کر دیا تھا۔سنہ 2019 میں کمپنی نے لندن ٹیوب ریل گاڑیوں اور مانچسٹر اور برمنگھم کے بسوں میں ایک اشتہاری مہم چلائی تھی جس میں یہ کہا گیا تھا کہ ’حلال، کیا آپ کو میری تلاش ہے؟‘ فی الحال تو میچ اور مزمیچ کے جوڑے کو انصاف کی تلاش ہے۔ 
Science,،تصویر کا ذریعہIslamabad Policeپاکستان میں نظامِ انصاف پر آئے روز تنقید کی جاتی ہے اور جب بھی کہیں کسی واقعے کی ویڈیو یا خبر منظرِ عام پر آتی ہے تو ریاست کی جانب سے اسے 'ٹیسٹ کیس' بنانے کی باتیں کی جاتی ہیں۔ایسے ہی مطالبے گذشتہ برس جولائی میں بھی کیے گئے جب پاکستان کے دارالحکومت اسلام آباد کے سیکٹر ای 11 میں ایک جوڑے کو برہنہ کر کے، ان پر تشدد کرنے کی ویڈیوز سوشل میڈیا پر وائرل ہوئیں اور اس حوالے سے صارفین کی جانب سے شدید غم و غصے کا اظہار کیا گیا۔اُس وقت اسلام آباد پولیس کی جانب سے فوری ایکشن بھی لیا گیا اور متعلقہ افسران نے متاثرین کو مکمل انصاف دلوانے کی یقین دہانی کروائی تھی جبکہ وزیرِ اعظم عمران خان نے اس مقدمے کی بذاتِ خود پیروی کی بھی بات کی تھی۔ تاہم اب اس مقدمے میں ایک نیا موڑ آیا ہے جس نے سوشل میڈیا پر اکثر صارفین کو مایوس کر دیا ہے۔ اس کی وجہ یہ ہے کہ منگل کے روز  متاثرہ لڑکی نے مرکزی ملزم عثمان مرزا سمیت دیگر ملزمان کو شناخت کرنے سے انکار کر دیا ہے۔ عدالت میں لڑکی کی جانب سے ایک بیانِ حلفی جمع کروایا گیا جس میں کہا گیا ہے کہ اس مقدمے میں جو ملزمان نامزد اور گرفتار ہیں یہ وہ لوگ نہیں جو ویڈیو میں نظر آ رہے ہیں اور وقوعہ کے وقت موجود تھے۔تاہم سوشل میڈیا پر نظر دوڑائی جائے تو اکثر صارفین متاثرہ لڑکی کے اس بیان کی سچائی پر سوالات اٹھاتے نظر آتے ہیں اور یہ دعویٰ بھی کرتے دکھائی دیتے ہیں کہ اس کی وجہ ملزمان کی جانب سے کی جانے والی بلیک میلنگ ہے، تاہم اس بارے میں ظاہر ہے کوئی ثبوت موجود نہیں ہیں۔ اکثر افراد کی جانب سے اس مقدمے کا موازنہ شارخ جتوئی کیس سے بھی کیا جا رہا ہے۔احسن راشد نامی ایک صارف نے توجیہ پیش کرتے ہوئے کہا کہ 'ایک عام مڈل کلاس فیملی کبھی بھی ایک طویل قانونی جنگ کا حصہ نہیں بن سکتی، ریاست کو ہی اپنا کردار ادا کرنا ہو گا۔'کچھ افراد ریاست کی مداخلت کی اپیل کرتے دکھائی دیے جبکہ اکثر افراد نے قانونی نظام پر مایوسی کا اظہار کرتے دکھائی دیے اور  ایک صارف نے تو یہ تک کہا ’اگر ویڈیو ثبوت بھی ناکافی ہے تو یہ اس نظام کی ٹوٹ پھوٹ کا ثبوت ہے۔‘،تصویر کا ذریعہTwitter/@ahsaAhansraجہاں کچھ صارفین کی جانب سے متاثرہ لڑکا اور لڑکی کو تنقید کا نشانہ بنایا جا رہا ہے، وہیں دیگر صارفین ان سے اظہار ہمدردی کرتے ہوئے معاشرے اور قانونی نظام کی خامیوں کی جانب اشارہ کر رہے ہیں۔خیال رہے کہ اس واقعے کی ویڈیو فوٹیج کے باعث ہی اس حوالے سے پولیس کی جانب سے نوٹس لیا گیا تھا، اور ملزمان کی گرفتاری عمل میں آئی تھی۔ ایک صارف نے لکھا کہ اس بارے میں حیران ہونے کی کوئی بات نہیں، ایسا عدالتوں میں روزانہ دیکھنے میں آتا ہے۔ عام طور پر بھی متاثرین عدالت سے باہر ہی معاملات بہتر کرنے کی کوشش کر لیتے ہیں اور اپنے بیانات سے پیچھے ہٹ جاتے ہیں اور اس طرح ملزمان کو رہائی مل جاتی ہیں۔،تصویر کا ذریعہTwitter/neuteralopinionایک صارف نے وکلا سے سوال کیا کہ 'ہم سب نے ہی وہ انتہائی اذیت ناک ویڈیو دیکھی تھی، کیا ہم عدالت میں بطور گواہ اس حوالے سے اپیل کر سکتے ہیں یا ہمارے پاس اور کیا آپشن ہیں جس سے یہ یقینی بنایا جائے کہ یہ شخص جیل میں ہی رہے۔'مریم نامی ایک صارف نے لکھا کہ ’عثمان مرزا رہا ہونے والا، صرف یہ سوچ بھی میرے رونگٹے کھڑے کرنے کے لیے کافی ہے۔‘ ،تصویر کا ذریعہTwitter/teepuٹیپو نامی ایک صارف نے لکھا کہ ’متاثرین کو موردِ الزام ٹھہرانا اور انھیں شرمندہ کرنا بہت آسان ہے۔ عثمان مرزا مقدمے میں متاثرہ جوڑا طاقتور کے خلاف اپنی زندگیوں کی جنگ بھی لڑ رہا تھا۔ ویڈیو ثبوت بھی موجود ہے، آپ کیوں چاہتے ہیں کہ جوڑا ملزمان کی نشاندہی بھی کرے؟ ریاست جوڑے کی حفاظت کیوں نہیں کر سکتی؟‘کچھ صارفین کی جانب سے اس مقدمے کا موازنہ ماضی کے مشہور شاہ زیب قتل کیس سے بھی کیا جا رہا ہے۔اس مقدمے کا پسِ منظر کچھ یوں ہے کہ شاہ زیب خان کی ہلاکت کا واقعہ 24 دسمبر 2012 کی شب کراچی میں ڈیفنس کے علاقے میں پیش آیا تھا جہاں شاہ رخ جتوئی اور ان کے ساتھیوں نے تلخ کلامی کے بعد فائرنگ کر کے انھیں قتل کر دیا تھا۔جون 2013 میں انسدادِ دہشت گردی کی عدالت نے مرکزی ملزم شاہ رخ جتوئی سمیت دو ملزمان کو سزائے موت جبکہ دو کو عمر قید کی سزا دینے کا حکم دیا تھا۔سزائے موت سنائے جانے کے بعد نومبر 2013 میں سندھ ہائی کورٹ کے ڈویژن بینچ نے مقدمے سے انسداد دہشت گردی کی دفعات ختم کر کے ماتحت عدالت کو مقدمے کی دوبارہ سماعت کی ہدایت کی تھی۔یہ بھی پڑھیےجوڑے پر تشدد اور برہنہ کرنے کے مقدمے میں عثمان مرزا سمیت ملزمان پر فرد جرم عائداسلام آباد ای الیون ویڈیو کیس: متاثرہ لڑکی کا عثمان مرزا سمیت ملزمان کی شناخت سے انکارعثمان مرزا کیس: ’ملزمان نے جوڑے کو زبردستی جنسی عمل کرنے پر مجبور کیا‘عثمان مرزا کیس: ملزمان کا ویڈیو بنانے کا اعتراف، بھتے کی رقم واپس دینے پر رضامندیسنہ 2017 میں شاہ زیب خان کے والدین نے قصاص اور دیت کے قانون کے تحت صلح نامے کے بعد ملزم شاہ رخ جتوئی کو معاف کر دیا تھا جس کے بعد انھیں رہا کر دیا گیا تھا۔تاہم فروری 2018 میں سپریم کورٹ نے اس مقدمے سے متعلق از خود نوٹس کی سماعت کے بعد سندھ ہائی کورٹ کا فیصلہ کالعدم قرار دیتے ہوئے اس مقدمے میں ملوث چاروں مجرمان کو دوبارہ گرفتار کرنے کا حکم دیا تھا جس کے بعد انھیں دوبارہ حراست میں لے لیا گیا تھا۔،تصویر کا ذریعہTwitter/Salman Masoodایک صارف نے لکھا کہ 'شاہ رخ جتوئی کیس میں تو سابقہ چیف جسٹس کے نوٹس لینے پر قابل گرفت ہوا تھا اس کیس میں اب مدعی ہی پیچھے ہٹ جائے تو کوئی عدالت بھی کیا کرے گی۔'کرن ناز نے اس حوالے سے ٹویٹ کرتے ہوئے کہا کہ ’زینب زیادتی/قتل کیس کے علاوہ اس ملک میں واقعی مظلوم کے ساتھ انصاف کی کوئی مثال نہیں ملتی۔  عثمان مرزا کیس میں متاثرہ لڑکی کے تازہ بیان نے دل بہت دکھا دیا ہے۔ یہ شاید وہی خوف ہے جو بتاتا ہے کہ درندوں کا یہاں کچھ نہیں بگڑنا۔‘ایک صارف نے لکھا کہ 'ویڈیو میں صاف دکھائی دینے والے مجرم کو سزا نہ دے سکنے والے انصاف اور ماں جیسی ریاست کو کس نے اندھا کر دیا؟ جنگل کا قانون'ایک صارف نے متاثرہ لڑکا اور لڑکی کے بارے میں بات کرتے ہوئے کہا کہ 'جان کی ضمانت کون دے گا؟ کیا نہیں پتا کہ پاکستان میں صلح یا کیس واپس لینے کے لیے کتنا دباؤ ہوتا ہے؟ کیا ریمنڈ ڈیوڈ کیس بھول گئے؟‘صحافی سلمان مسعود نے لکھا کہ ’۔۔۔۔۔ ایسے نظام میں انصاف لینا کتنا مشکل ہے جس میں اتنی خرابیاں ہیں۔ اسے آسانی سے اپنے حق میں موڑا جا سکتا ہے اور یہاں طاقتور ہمیشہ احتساب سے بچ جاتے ہیں۔‘
Science,،تصویر کا ذریعہGetty Imagesپولیس اہلکار ڈکیتی کی واردات کو روکنے کے بجائے ’پوکے مون گو‘ کھیلتے رہے اور کھیل کے ایک مشکل کردار کو ڈھونڈتے رہےامریکہ کی عدالتی دستاویزات سے معلوم ہوا ہے کہ لاس اینجلس کے دو پولیس اہلکار فرار ہوتے ہوئے ڈاکوؤں کو پکڑنے کے بجائے موبائل گیم پوکیمون گو کے ایک کردار کی تلاش میں لگے رہے۔ دونوں اہلکاروں کو اسی جرم میں نوکری سے نکال دیا گیا تھا۔ یہ دونوں پولیس اہلکار اپنی گاڑی میں اس دکان کے قریب ہی موجود تھے جہاں ڈکیتی کی واردات ہو رہی تھی۔ ان پولیس اہلکاروں کو موقع پر پہنچنے کے لیے ریڈیو کال موصول ہوئی۔  تاہم ان کی پولیس کار میں لگے ہوئے کیمرے کی فوٹیج سے یہ معلوم ہوا کہ یہ دونوں ’پوکیمون گو‘ کھیل رہے تھے اور واردات کے موقع پر پہنچ کر مدد کرنے کے بجائے اس کھیل کے ایک کردار سنورلکس کو ڈھونڈتے رہے۔ پوکیمون گو کھیل میں سنورلکس نامی کردار بڑی مشکل سے ملتا ہے۔ دونوں پولیس اہلکاروں نے اس بات سے انکار کیا کہ وہ یہ گیم کھیل رہے تھے لیکن تحقیقات کے بعد دونوں کو نوکری سے برخواست کر دیا گیا۔،تصویر کا ذریعہUNIANپوکے مون گو نامی کھیل میں جیسے ہی صحیح جگہ پر پہنچتے ہیں ایک ورچوئل کردار آپ کے موبائل فون میں ظاہر ہو جاتا ہے۔چند برس قبل ورچوئل ریئلٹی پر مبنی گیم پوکیمون گو بہت تیزی سے مقبول ہوا تھا۔پوکیمون گو میں لوگ اپنے سمارٹ فون کے کیمرہ ایپ کی مدد سے اصل دنیا میں چھپے پوکیمون کے غیرحقیقی کردار ڈھونڈنے کی کوشش کرتے ہیں جنھیں مختلف جگہوں پر چھپایا جاتا ہے۔ ان کرداروں کو دنیا بھر کے اصلی مقامات میں جا کر پکڑنا ہوتا ہے۔ صحیح مقام پر پہنچتے ہی ایک ورچوئل کردار آپ کے موبائل فون میں ظاہر ہو جاتا ہے۔ اس گیم نے زبردست مقبولیت حاصل کی تھی اور صرف امریکہ، آسٹریلیا اور نیوزی لینڈ ہی میں ریلیز ہونے کے باوجود یہ آئی فون کے ایپ سٹور اور اینڈروئڈ کے گوگل پلے پر سرِ فہرست آ گیا تھا۔چند سال قبل ایسی کئی اطلاعات آئی تھیں کہ لوگ اپنے فون پر سکرین پر توجہ مرکوز رکھتے ہوئے چیزوں سے الجھ کر گر پڑے اور انھیں چوٹیں آئیں۔پوکیمون کے کردار سب سے پہلے سنہ 1990 کی دہائی میں ننٹینڈو کی گیم بوائے ڈیوائس پر آئے تھے۔ پوکیمون گو کے لیے ننٹینڈو نے امریکی کمپنی نیانٹک اور پوکیمون کمپنی کے ساتھ اشتراک کیا تھا، جو ان کرداروں کے حقوق کی مالک ہے۔جس کیس میں پولیس اہلکاروں کو سزا ملی ہے اس کی تفصیلات اس وقت سامنے آئیں جب ان پولیس اہلکاروں کی جانب سے اپنی سزا کے خلاف کی گئی اپیل کی دستاویزات گیمنگ کے مشہور نیوز لیٹر ایگزیوس کی نظر میں آ گئیں۔ ان دستاویزات کے مطابق ’ریڈیو کال کو نظر انداز کرنے کے بعد یہ پولیس اہلکار اگلے 20 منٹ تک پوکیمون گو سے متعلق بات کرتے رہے اور کھیل کے کرداروں کو پکڑنے کے لیے مختلف جگہوں پر گئے جہاں یہ کردار یعنی مختلف ورچوئل مخلوق ان کے موبائل فون پر ظاہر ہوتی رہی۔‘،تصویر کا ذریعہTHE POKEMON COMPANYیہ واقعہ 15 اپریل سنہ 2017 میں پیش آیا جب میسیز ڈپارٹمنٹ سٹور پر ڈکیتی کی واردات ہو رہی تھی اور اس وقت پولیس اہلکار لوئس لوزانو اور ایرِک مچِل گشت پر تھے۔عدالتی دستاویزات کے مطابق اس موقع پر ایک پولیس اہلکار کیپٹن ڈیون پورٹ نے بھی یہ ریڈیو کال سنی تھی۔ وہ اس ڈپارٹمنٹ سٹور اور قریب ہی گلی میں موجود پولیس کار کو دیکھ سکتے تھے۔ جب دونوں پولیس اہلکار ریڈیو کال کے بعد دکان پر نہیں گئے تو کیپٹن ڈیون پورٹ وہاں پہنچے اور قریب ہی گلی میں موجود پولیس کار کو ریورس ہو کر وہاں سے جاتے ہوئے دیکھا۔   دونوں پولیس اہلکاروں نے بعد میں ان سے رابطہ کرنے اور موقع پر بلانے کی کوشش کر رہے ایک سارجنٹ کو بتایا کہ انھوں نے ریڈیو کال سنی ہی نہیں۔ لیکن ان کی کار میں لگے ہوئے کمرے کی فوٹیج سے یہ ثابت ہو گیا کہ انھوں نے ریڈیو کال سے متعلق آپس میں بات چیت کی اور اس کال کا کوئی جواب نہ دینے کا فیصلہ کیا۔ کال کا جواب دینے کے بجائے فوٹیج میں یہ سنا جا سکتا ہے کہ پانچ منٹ کے بعد وہ دونوں پوکیمون کردار سنورلکس کو پکڑنے کے بارے میں بات کر رہے تھے اور اس کے بعد وہ اپنی کار میں اس سمت میں چلے جاتے ہیں جہاں وہ سنورلکس کو پکڑ سکتے تھے۔ کھیل کے اس سارے سیشن اور گفتگو میں انھوں نے 20 منٹ لگائے۔ انھیں کامیابی سے سنورلکس کو پکڑنے کے بارے میں بات کرتے ہوئے بھی سنا جا سکتا ہے۔ اس کے علاوہ کھیل کے ایک دوسرے کردار ٹوجیٹک کے بارے میں بات کرتے ہوئے بھی سنا جا سکتا ہے کہ اسے پکڑنا کتنا مشکل تھا۔ گفتگو کے دوران آفیسر مچِل کہتے ہیں ’وہ لوگ اب ہم سے کتنا جلیں گے۔‘دونوں پولیس اہلکاروں نے ڈیوٹی پر گیم کھیلنے کے الزام سے انکار کیا تھا اور تفتیشی افسر سے کہا تھا کہ مچِل ایک کتاب سے دوسرے کھلاڑیوں کے گروپ کے بارے میں بلند آواز میں پڑھ رہے تھے اور ان کے سکور کی تعریف کر رہے تھے۔ عدالت کی دستاویزات کے مطابق دونوں اہلکاروں نے سچائی سے کام نہیں لیا۔ڈیوٹی کی خلاف ورزی سے متعلق محکمہ جاتی بورڈ کی سماعت میں انھیں ڈکیتی کی کال پر جواب نہ دینے، جھوٹے بیانات دینے، رابطہ کرنے پر کوئی جواب نہ دینے، ڈیوٹی کے دوران پوکیمون گو کھیلنے اور تفتیش کے دوران جھوٹے بیان دینے کا مجرم قرار دیا گیا تھا۔ محکمہ جاتی بورڈ کے فیصلے کے بعد دونوں اہلکاروں نے عدالت میں اپیل کی تھی جہاں ان کی مشترکہ اپیل کو مسترد کر دیا گیا۔ 
Science,،تصویر کا ذریعہGetty Imagesآج کی دنیا میں جہاں ہر چیز ایک دوسرے سے منسلک ہے، یہ سوچنا ذرا مشکل ہے کہ ماہرین انٹرنیٹ میں مکمل طور پر تبدیلی کی ضرورت کی بات کیوں کر رہے ہیں؟مگر یہ ہر چیز کا کنیٹکٹڈ ہونا ہی ہے جس نے کئی تکنیکی ماہرین کو اس پر غور پر مجبور کیا ہے جسے وہ انٹرنیٹ کا ’نیا مرحلہ‘ کہتے ہیں۔وہ اصرار کرتے ہیں کہ جسے ہم استعمال کرتے ہیں وہ اب بھی ’انٹرنیٹ کی دوسری جنریشن‘ ہے اور اسے زیادہ بہتر بننے کے لیے تبدیل ہونا چاہیے۔ ان کے مطابق ہمیں زیادہ ‘سیمانٹک ویب‘ کی ضرورت ہے جو زیادہ مؤثر ہونے کے ساتھ ساتھ ہمیں اپنے ڈیٹا پر مزید کنٹرول فراہم کرتا ہے۔ویب 3.0 کی آمد کے ساتھ ہی وہ اس کی پشین گوئی کر رہے ہیں۔ اس صنعت سے منسلک بہت سے لوگ اسے آنے والا ’انٹرنیٹ کا عظیم انقلاب‘ سمجھتے ہیں۔ویب 3.0 مشینوں کو بڑے ڈیٹا کی خود سے تشریح کرنے کی صلاحیت دے گا۔ اس سے ہمیں دوسری چیزوں کے علاوہ کسی بھی پلیٹ فارم سے دوسرے صارفین کے ساتھ بہت زیادہ گہرائی سے بات چیت کرنے کی صلاحیت ملے گی۔ انٹرنیٹ کے اس ’نئے باب‘ میں اب ہمیں معلومات کو ذخیرہ کرنے کے لیے پیچیدہ آپریٹنگ سسٹمز یا بڑی ہارڈ ڈرائیوز کی ضرورت نہیں پڑے گی، کیونکہ ہر چیز کلاؤڈ میں ہوگی اور ہر چیز بہت تیز اور قابلِ تبدیلی ہوگی۔عام الفاظ میں یہ کہا جا سکتا ہے کہ ویب 3.0 پر مشین انسان کے ساتھ زیادہ مؤثر طریقے سے ’تعاون‘ کریں گی۔لیکن اس کا بنیادی فائدہ انٹرنیٹ کی ڈی سینٹرلائزیشن ہے یعنی ایک ایسا انٹرنیٹ تیار کرنا جو زیادہ مساوی اور غیر مرکزی نیٹ ورک ہو اور انٹرنیٹ کی بڑی کمپنیوں کو کمزور کرے جیسا کہ اس تصور کے حامی زور دیتے ہیں۔سیلیکون ویلی میں اس کی بازگشت پہلے ہی سے ہے اور کئی برسوں سے اس پر کام ہو رہا ہے۔ یہ اصطلاح 2014 میں ایتھیریئم کرپٹو کرنسی کے شریک بانی گیون ووڈ نے وضع کی تھی۔جس طرح ٹم برنرز لی کو ’انٹرنیٹ کا باپ‘ سمجھا جاتا ہے، اسی طرح ووڈ کو اکثر اس کے شریک بانی اور براڈکاسٹر ہونے کی وجہ سے ’ایتھیرئیم کا باپ‘ کہا جاتا ہے۔ایتھیریئم دنیا میں دوسرا سب سے زیادہ استعمال ہونے والا بلاک چین پروٹوکول ہے۔ اور یہ ٹیکنالوجی ویب 3.0 کی بنیاد ہے۔،تصویر کا ذریعہNoam Galai/Getty Imagesاوپن سورس پروجیکٹ پولکا ڈاٹ کے خالق ووڈ نے اس خیال سے اپنے کام کا آغاز کیا کہ ’انٹرنیٹ کو نئی شکل دینا‘ ضروری ہے اور اس کے لیے ایک مخصوص پروٹوکول کے ساتھ ایک نیا ڈھانچہ بنایا جائے جس سے انٹرنیٹ ڈی سنٹرلائزڈ ہوجائے۔ ووڈ ایک برطانوی سافٹ ویئر انجینیئر ہیں۔ اپنے ہدف کے لیے انھوں نے ویب 3.0 فاؤنڈیشن کی بنیاد رکھی تاکہ ان تحقیقی اور ترقیاتی ٹیموں کو فنڈ کیا جا سکے ویب 3.0 کی بنیادیں بنا رہی ہیں اور ’ڈی سینٹرلائزڈ ویب‘ کے لیے برلن میں واقع بلاک چین انفراسٹرکچر کمپنی، پیریٹی ٹیکنالوجیز بنائی۔پیریٹی ٹیکنالوجیز کی ڈائریکٹر آف کمیونیکیشن ارسلا او کیونگٹن کہتی ہیں کہ ‘انٹرنیٹ شروع میں ایک عام اور ڈی سینٹرلائزڈ پروٹوکول تھا۔ یہ 90 کی دہائی میں ان بڑی ٹیکنالوجیز کے ساتھ زیادہ ڈی سینٹرلائزڈ ہونا شروع ہوا۔‘ان کا مزید کہنا ہے کہ ویب 3.0 کے ساتھ ہم یہ کرنا چاہتے ہیں کہ انٹرنیٹ کو اپنے اصل طریقے پر لوٹایا جائے۔ انٹرنیٹ کیا تھا، یہی کہ کوئی بھی اس کمیونیکیشن ٹول کو کافی حد تک کنٹرول نہیں کرتا تھا جو آج ہوتا ہے۔‘یہ بھی پڑھیے دنیا کو تبدیل کر دینے والا انٹرنیٹ پاکستان میں کب اور کیسے آیا؟ غیر ملکی طلبہ کا ہوم ورک کر کے پیسے کمانے والے پاکستانی نوجوان’ویڈیو گیمز کھیلنے کی لت کنٹرول سے باہر ہو چکی تھی۔۔۔ آخرکار میں نے خودکشی کا فیصلہ کیا‘ویب 3.0 کی ساخت کا ایک اہم حصہ بلاک چین ٹیکنالوجی ہے، جو ’بلاکس‘ بنانے اور ڈیٹا چین بنانے کی اجازت دیتی ہے، اور جسے ہم بنیادی طور پر کرپٹو کرنسیوں سے جانتے ہیں۔اگر ویب 1.0 (ویب 1) ہائپر لنکس پر مبنی تھا اور ویب 2.0 (ویب 2) سوشل نیٹ ورکس پر ایسا کرتا ہے؛ ویب 3.0 بلاک چین ٹیکنالوجی پر مبنی ہوگا۔ان کا کہنا ہے کہ ‘ہمیں کھلے ذہن سے سوچنا چاہیے کیونکہ بلاک چین ایک کرپٹو کرنسی سے کہیں زیادہ ہے۔ ویب 3.0 ٹوکن کی قیمت سے کہیں زیادہ دلچسپ ہے۔‘درحقیقت، وہ عناصر جو ویب 3.0 کو ممکن بناتے ہیں وہ پچھلے چند سالوں میں تیار کیے گئے ہیں اور ایک طرح سے یہ ایک حقیقت بن چکا ہے۔لیکن اس کی ٹیکنالوجی کو عام لوگوں نے ابھی تک ضم یا استعمال نہیں کیا ہے۔کولن ایورن، پانچ سالوں سے ویب 3.0 تیار کر رہے ہیں۔ وہ بتاتے ہیں کہ یہ فائل کوائن اور آئی پی ایف ایس کے سسٹمز کے تحت چلتا ہے۔ یہ دونوں پروٹوکول ’پروٹوکول لیبز‘ نامی کمپنی کے ذریعہ بنائے گئے ہیں، جو کہ سان فرانسسکو، کیلیفورنیا میں واقع ایک بلاک چین ٹیکنالوجی کمپنی ہے، جس کا مقصد ’ویب کو ڈی سینٹرلائزڈ بنانا‘ بھی ہے۔‘میرا زیادہ تر کام ویب 2.0 سے ویب 3.0 میں منتقلی کو تیز کرنا ہے۔‘‘ہمارا مقصد ویب کو تیز تر، زیادہ محفوظ، حملوں کے خلاف زیادہ مضبوط اور زیادہ کھلا بنانے کے لیے اسے اپ ڈیٹ کرنا ہے۔‘یہ سمجھنے کے لیے کہ ویب 3.0 کس طرح کام کرے گا اور یہ کس حد تک تیز اور زیادہ لچکدار ہو گا، ہمیں سب سے پہلے یہ سمجھنا ہوگا کہ انٹرنیٹ کیسے بنایا گیا تھا اور سالوں میں اس میں کیسے تبدیلی آئی ہے۔ ،تصویر کا ذریعہDonald Iain Smith/Getty Imagesایورن کہتے ہیں کہ ‘اگر ہم انٹرنیٹ کے ابتدائی دنوں پر نظر ڈالیں، یعنی 1960 اور 1970 کی دہائیوں پر، تو ہم دیکھتے ہیں کہ انٹرنیٹ خود ویب سے پہلے بھی موجود تھا: یہ کیبلز اور ایک نیٹ ورک کا امتزاج تھا جو ’چیزوں کو جوڑتا تھا۔‘‘اصل میں، یہ معلومات کی منتقلی کے لیے ارپانیٹ نامی ایک سرکاری منصوبہ تھا۔‘ایورن کہتے ہیں کہ 1990 کی دہائی کے اوائل میں ویب 1.0 نے آغاز کیا۔ یاہو جیسی ویب سائٹس سٹیٹک ویب پیجز تھے جو ہائپر لنکس پر انحصار کرتی تھیں۔2000 کی دہائی میں ویب 2.0 آیا۔ ایورن کا کہنا ہے کہ اہم بہتری یہ ہے کہ ‘یہ ہمیں انٹرایکٹو پڑھنے اور لکھنے کی اجازت دیتا ہے، یہ کہ موبائل اور ویب ایپلیکیشنز ’ایک دوسرے سے بات کر سکتے ہیں‘ اور ہم ان کے ساتھ بات چیت کر سکتے ہیں۔‘‘ویب 3.0 کی ترقی صارفین کے اعتماد میں اضافہ کرتی ہے کیونکہ شہری آزادیوں کو اس کے بنیادی ڈھانچے میں ضم کیا جائے گا۔‘وہ ویب 2.0 کی ’سینٹرلائزیشن‘ پر بھی تنقید کرتے ہیں۔ایورن بتاتے ہیں کہ ’کچھ کلاؤڈ سٹوریج سروس فراہم کرنے والے بینک اور بڑی حکومتیں تمام طاقت جمع کر لیتے ہیں اور ڈیٹا کو کنٹرول اور ہیرا پھیری کر سکتے ہیں جیسا کہ وہ پیسہ کمانے اور اپنے مفادات کو پروان چڑھانے کے لیے چاہتے ہیں۔‘’ہم اس بات پر بھروسہ نہیں کر سکتے کہ یہ جاندار ادارے ہمارے ڈیٹا میں ہیرا پھیری نہیں کر رہے ہیں۔‘ایورن کہتے ہیں کہ یہ ’ویب کے پورے ڈھانچے کو تبدیل کردے گا۔‘مثال کے طور پر ماہرین کا کہنا ہے کہ ویب 3.0 ‘صارفین کو دنیا بھر میں ہزاروں ڈیٹا سینٹرز تک رسائی حاصل کرنے کی اجازت دے گا اور وہ یہ انتخاب کر سکیں گے کہ کون اپنا ڈیٹا رکھتا ہے اور کیسے۔‘ایمازون، گوگل اور مائیکروسافٹ فی الحال کلاؤڈ ڈیٹا سٹوریج کے لیے مارکیٹ کی قیادت کر رہے ہیں۔ایمازون کمپنی اپنی ذیلی کمپنی ایمازون ویب سروسز (اے ڈبلیو ایس) کے ساتھ مل کر اس مارکیٹ کا 41.5 فیصد کنٹرول کرتی ہے۔ اس کے بعد مائیکروسافٹ کے پاس 29.4 فیصد اور گوگل کے پاس تین فیصد ہے۔ سنرجی رپورٹ گروپ کی رپورٹ کے مطابق یہ تین کمپنیاں عالمی سطح پر 600 بڑے ڈیٹا سینٹرز میں سے نصف کی مالک ہیں۔،تصویر کا ذریعہGetty Imagesدوسری طرف ایورن وضاحت کرتے ہیں کہ ویب 3.0 میں ڈیٹا کی تصدیق اور جعلی خبروں جیسے مسائل کو ختم کرنے کے لیے ‘واضح طریقہ کار‘ ہوگا۔جہاں تک مزید تکنیکی حصے کا تعلق ہے، پروٹوکول کا سوال ہے ’تو وہ کہتے ہیں کہ ‘جب آپ گوگل یا کسی دوسرے براؤزر کو کھولتے ہیں اور کسی ویب سائٹ پر جاتے ہیں تو آپ ایچ ٹی ٹی پی پروٹوکول استعمال کرتے ہیں؛ آپ اس پروٹوکول کو ’بتاتے ہیں‘ کہ کسی مخصوص مقام پر فائل تلاش کریں۔‘’یہ ایسا ہی ہے جیسے کسی کتاب کو ڈھونڈنے کے لیے آپ کو نیویارک کی پبلک لائبریری کے ذریعے زبردستی جانا پڑے۔ اگر وہ لائبریری منہدم ہو جاتی ہے یا حکومت نے حفاظتی گارڈ لگا دیا ہے، تو آپ مزید مواد تک رسائی حاصل نہیں کر سکتے۔ یہ ایک مرکزی کنٹرول کے تحت کام کرنے والا ڈھانچہ ہے۔‘‘ویب 3.0 کی دنیا میں کتاب کی ہر کاپی کو ایک خفیہ الگورتھم میں کمپریس کیا جائے گا جس میں ہیرا پھیری نہیں کی جا سکتی۔ اور ہم نیٹ ورک سے منسلک ہونے پر بھی اسے شیئر کرنے کے قابل ہو جائیں گے۔‘،تصویر کا ذریعہGetty Imagesیہ پیئر ٹو پیئر (P2P) ٹیکنالوجی ہے جو متعدد صارفین کے درمیان براہ راست پیئر ٹو پیئر وسائل کا تبادلہ کرنے کی اجازت دیتی ہے، جو ایورن کے مطابق، موجودہ ویب 2.0 یا ایچ ٹی ٹی پی پروٹوکول کے ساتھ ممکن نہیں ہے۔ارسلا وضاحت کرتی ہیں کہ ویب 3.0 کی بلاک چین ٹیکنالوجی بہت محفوظ ہے اور یہ کہ ‘اب تک 10 سال سے زیادہ عرصے میں کوئی بھی ہیک نہیں کر سکا ہے۔‘‘سیکیورٹی کا مسئلہ اس دور میں بہت اہم ہے جس میں ہم رہ رہے ہیں کیونکہ ہماری زندگیاں اور ہمارا ڈیٹا تیزی سے انٹرنیٹ پر تبدیل ہو رہا ہے۔‘ان تبدیلیوں سے توقع کی جاتی ہے کہ انٹرنیٹ صارفین کو ان تک رسائی حاصل کرنے والی معلومات اور ان کے اشتراک کردہ ڈیٹا پر زیادہ طاقت ملے گی اور بالآخر، ایک آزاد اور زیادہ مساوی انٹرنیٹ بنائیں گے۔لیکن یہ وعدہ کہ ویب 3.0 گوگل یا فیس بک جیسی بڑی ٹیکنالوجی کمپنیوں کی بالادستی کو ختم کرنے کے قابل ہو جائے گا، شکوک و شبہات کو جنم دیتا ہے۔کچھ آوازیں ہیں، جیسے ایلون مسک، جنھوں نے کچھ دن پہلے ٹویٹر پر ایک طنزیہ تبصرہ پوسٹ کیا تھا: ’کیا کسی نے ویب 3.0 دیکھا ہے؟ میں اسے نہیں ڈھونڈ سکتا۔‘یا ٹوئٹر کے شریک بانی جیک ڈورسی کا جنھوں نے کہا کہ ویب 3.0 ’ایک مرکزی ادارہ ہے، لیکن ایک مختلف لیبل کے ساتھ۔‘لیکن کولن ایورن پھر بھی پرجوش ہیں۔ ’ویب 1.0 اور ویب 2.0 میں منتقلی ایک بہت بڑی تبدیلی تھی جس میں کئی سال لگے۔ ویب 2.0 سے ویب 3.0 میں منتقلی ناگزیر ہے، لیکن یہ راتوں رات نہیں بلکہ کئی سالوں میں ہو گا۔ یہ اب بھی اپنے پہلے قدم اٹھا رہا ہے۔‘’اس میں شامل ڈویلپرز کی تعداد واضح اشارے ہیں کہ مستقبل کا انٹرنیٹ بنانے والے ویب 3.0 پر شرط لگا رہے ہیں۔‘
Science,،تصویر کا ذریعہGetty Images’اسے غصہ آ گیا تھا، گھر میں جھگڑا ہوا اور پھر اس نے گندم میں رکھی جانے والی زہریلی گولیاں کھا لیں، لیکن جیسے ہی اس کی طبعیت خراب ہوئی تو فوری طور پر اسے ہسپتال لے جایا گیا، جہاں اس کی جان بچا لی گئی۔’ضلع صوابی کی رہائشی فرزانہ (فرضی نام) نے اکتوبر کے مہینے میں خودکشی کی کوشش کی تھی۔ اُن کے سسر نے بی بی سی سے بات کرتے ہوئے بتایا کہ اُن کی بہو (فرزانہ) نے غصے میں اپنی جان لینے کی کوشش کی تھی حالانکہ وہ مرنا نہیں چاہتی تھیں اور صحت یات ہونے کے بعد وہ اپنے اس عمل پر کافی پشیمان تھیں۔ اگرچہ فرزانہ اپنے کیے پر پشیمان تھیں مگر پھر بھی ہسپتال میں ابتدائی پولیس کارروائی کے بعد یہ معاملہ عدالت پہنچ گیا اور چند سماعتوں کے بعد فرزانہ کو ایک ہزار روپے جرمانے کی علامتی سزا سُنا دی گئی۔فرزانہ ہی کی طرح صوابی کے ہی ایک نوجوان عرفان (فرضی نام) نے بھی گذشتہ برس گھریلو حالات سے تنگ آ  کر خودکشی کی کوشش تھی مگر ہسپتال میں انھیں بچا لیا گیا تھا۔ 20 سالہ عرفان کی بھی جان تو بچ گئی مگر بعد میں انھیں پولیس کیس کا سامنا کرنا پڑا۔ اب وہ  علاقے میں اپنی رسوائی کے ڈر سے صوابی چھوڑ کر لاہور منتقل ہو چکے ہیں۔ پاکستان خصوصاً خیبر پختونخوا میں خود کشی کے رجحان میں اضافے کی مختلف وجوہات ہیں۔لیکن گذشتہ دنوں ایوان بالا (سینیٹ) میں پیش کیے جانے والے ایک بل کے بعد اس بحث نے جنم لیا ہے کہ آیا خودکشی ایک جرم ہے یا ذہنی صحت کا ایک مسئلہ یا مرض؟ ایوان بالا میں پیش کیے جانے اس بل میں کہا گیا تھا کہ خود کشی کو جرائم کی فہرست سے نکال کر اسے ایک ذہنی کیفیت یا بیماری کا درجہ دیا جائے جیسا کہ دنیا کے بیشتر ممالک میں کیا گیا ہے۔ یہ بل ایوان بالا میں موخر کر دیا گیا کیونکہ حکومتی اراکین کی رائے تھی کہ اس معاملے پر اسلامی نظریاتی کونسل کی رائے لینا ضروری ہے۔ ،تصویر کا ذریعہGetty Creative Stockپاکستان پیپلز پارٹی کے سینیٹر شہادت اعوان نے اس بل کو منظور کرنے پر زور دیتے ہوئے کہا ہے کہ خود کشی دراصل ایک ایسی ذہنی کیفیت ہے جس میں انسان کی سوچ بوجھ کی صلاحیت ختم ہو جاتی ہے اور انسان انتہائی اقدام یعنی اپنی جان لینے جیسا عمل کر گزرتا ہے۔ان کا کہنا تھا کہ ’ایسے لوگوں کو مدد کی ضرورت ہوتی ہے۔ یہ لوگ سزا کے مستحق نہیں ہوتے۔‘ انھوں نے بی بی سی کو بتایا کہ ایسا ہی ایک بل سنہ 2017 میں بھی لایا گیا تھا لیکن اس وقت بھی یہ بل منظور نہیں ہو سکا تھا۔‘دوسری جانب پارلیمان میں جمعیت علمائے اسلام ف کے سینیٹر عبدالغفور حیدری کا مؤقف ہے کہ اسلام میں خود کشی کو حرام قرار دیا گیا ہے اور اسی لیے اسے ذہنی بیماری سے نہیں جوڑا جا سکتا۔یہ بھی پڑھیےمیڈیا کارکن فہیم مغل کی خودکشی: ’آخری دن جیب میں بچے کے لیے دودھ لانے کے پیسے نہیں تھے‘ چترال میں خواتین کی ’خودکشی‘ کے واقعات کے پیچھے حقیقت کیا ہے؟اگر کوئی کہے ’میں خودکشی کرنا چاہتا ہوں‘ تو آپ کو کیا کرنا چاہیے؟موسمِ بہار میں خودکشیاں کیوں بڑھ جاتی ہیں؟وفاقی وزیر علی محمد خان سے جب اس بارے میں سوال کیا گیا تو ان کا موقف تھا کہ اس معاملے میں کوئی بھی اقدام کرنے سے قبل اسلامی نظریاتی کونسل کی رائے لینا ضروری ہے۔ ماہر قانون نور عالم ایڈووکیٹ نے اس بارے میں بتایا کہ ان سے ایسے کئی لوگ رابطہ کرتے ہیں جو خود کشی کی ناکام کوشش کے بعد پولیس اور عدالتوں کا سامنا کر رہے ہوتے ہیں۔ ان کا کہنا تھا کہ مروجہ قوانین کے مطابق اس جرم کا ارتکاب کرنے والے اگر اپنی زندگی کا خاتمہ کرنے میں کامیاب رہتے ہیں تو یہ کوئی قابل گرفت جرم نہیں رہتا (جیسا کہ دیگر کیسز میں ہوتا ہے) لیکن اگر خودکشی کی کوشش کرنے والا بچ جائے تو انھیں تعزیرات پاکستان کے سیکشن 325 کے تحت زیادہ سے زیادہ ایک سال تک قید کی سزا اور ایک لاکھ روپے تک جرمانے کی سزائیں دی جا سکتی ہیں۔انھوں نے کہا کہ ’عام طور پر پولیس اور عدالتیں اس جرم کا ارتکاب کرنے والوں کے حوالے سے نرمی کا مظاہرہ کرتی ہیں اور کم سے کم سزا دی جاتی ہے جو بعض اوقات صرف جرمانے تک ہی محدود ہوتی ہے۔‘ ،تصویر کا ذریعہGetty Creativeپاکستان کے مختلف علاقوں میں خودکشی کے مختلف رجحان پائِے جاتے ہیں اور ماہرین کے مطابق یہ رجحان اس علاقے کے معروضی حالات پر منحصر ہوتے ہیں۔ اس کے علاوہ بھی مختلف عناصر مل کر کسی عام شخص کو خود کشی جیسے اقدام پر مجبور کر سکتے ہیں۔پاکستان میں چترال، صوابی، دیر اور بونیر کے علاقے ایسے ہیں جہاں گذشتہ کچھ عرصے کے دوران خود کشی کے زیادہ واقعات رپورٹ ہوئے ہیں۔ چترال کی ضلعی پولیس افسر ثونیا شمروز نے بی بی سی کو بتایا کہ چترال میں خود کشی کے واقعات میں کافی اضافہ ہوا تھا لیکن پھر مقامی سطح پر اقدامات سے ان واقعات میں کمی لائی گئی۔ثونیا شمروز کے مطابق انھوں نے چار تھانوں میں خواتین پولیس اہلکار تعینات کیے ہیں جو مقامی سطح پر ایسے لوگوں کی ذہنی تربیت یا کونسلگ کرتی ہیں جو حالات سے پریشان ہوتے ہیں۔اس کا اثر یہ ہوا کہ چترال میں سال 2018 میں خود کشی کے 21 واقعات رپورٹ ہوئے تھے جبکہ سال 2019 اور سال 2020 میں تیرہ تیرہ واقعات رپورٹ ہوئے تھے۔ ’امید ہے آئندہ سالوں میں یہ تعداد کم ہو جائے گی۔’ان کا کہنا تھا کہ بنیادی طور پر غربت، اور گھریلو مسائل کے علاوہ ازدواجی صورتحال اور گھریلو تنازعات کی وجہ سے بیشتر لوگ خود کشیاں کر لیتے ہیں اور ان میں خواتین بھی شامل ہیں۔خیبر پختونخوا کے ضلع صوابی میں سال 2021 میں خود کشی کے کل 141 واقعات پیش آئے ہیں اور ان میں ایک بڑی تعداد خواتین کی ہے۔صوابی میں خود کشیوں کی اتنی بڑی تعداد انتہائی پریشان کن ہے۔ صوابی میں پولیس تھانوں میں درج رپورٹس کے مطابق بظاہر لوگ اپنے معروضی حالات کی وجہ سے اتنا بڑا قدم اٹھانے میں مجبور ہوتے ہیں۔حیران کن طور پر خودکشی کرنے والوں میں بیشتر نوجوان افراد ہیں۔ صوابی پولیس ریکارڈ کے مطابق ان میں نو خواتین ہیں، جن کی عمریں 16 سال سے لے کر 25 سال تک بتائی گئی ہیں۔ 19 افراد ایسے ہیں جن کی عمر 16 سال سے لے کر 25 سال تک ہے۔ دو افراد کی عمریں 45 سال اور 55 سال بتائی گئی ہیں۔پولیس کے پاس موجود ریکارڈ میں ان کا پیشہ درج نہیں ہے لیکن بی بی سی کی اطلاعات کے مطابق ان میں طالبعلم بھی شامل ہیں جبکہ ایک خاتون اور ایک مرد ایسے ہیں جو عرصہ دراز سے بیمار تھے۔ایک ایسی خاتون کی کہانی بی بی سی کو معلوم ہوئی جنھوں نے خود کشی کی کوشش کی۔ خاتون کے شوہر اور دیور خلیجی ممالک میں رہتے ہیں اور یہاں خاتون کی ساس، سسر اور ایک چھوٹے دیور رہتے ہیں۔ اس خاتون کے منھ بولے بھائی قیصر نے بتایا کہ خاتون کراچی سے شادی کے بعد آئی تھیں لیکن ان کی ٹانگوں میں شدید درد رہتا تھا جس سے وہ اکثر پریشان تھیں۔ انھیں خودکشی کی کوشش کے فوری بعد ہی ہسپتال پہنچایا گیا جہاں ان کی حالت انتہائی تشویشناک ہونے پر انھیں پشاور خیبر ٹیچنگ ہسپتال منتقل کیا گیا۔ خاتون کی زندگی بچا لی گئی جس کے بعد انھوں نے ندامت کا اظہار کیا اور کہا کہ انھیں نہیں پتا چلا کہ انھوں نے ایسا کیوں کیا ہے۔پولیس کے مطابق ان تمام واقعات میں ایسے واقعات شامل ہیں جن میں خودکشی کرنے والا شخص یا خاتون بچ گئے تھے اور انھیں پھر عدالتی کارروائیوں کا سامنا کرنا پڑا تھا۔ خودکشی کی کوشش کرنے والے افراد کی جان اگر بچ جائے تو انھیں پولیس اور عدالتی کارروائیوں کا سامنا کرنا پڑتا ہے جو نہ صرف اس شخص بلکہ اہلخانہ کے لیے مشکلات پیدا کر دیتا ہے۔اسی لیے ایک رائے یہ بھی ہے کہ اگر خود کشی کو جرم کے دائرے سے نکال کر اسے ذہنی بیماری قرار دے دیا جائے تو ایسے واقعات میں اضافہ ہو سکتا ہے۔ لیکن پاکستان سمیت دنیا میں صرف 20 ہی ایسے ممالک بچے ہیں جہاں خودکشی ایک جرم ہے۔ اس بارے میں ماہر ذہنی امراض ڈاکٹر خالد مفتی نے بی بی سی سے بات کرتے ہوئے کہا اگر حکومت خود کشی کو جرم کی فہرست سے نکال دیتی ہے تو یہ ایک مثبت اقدام ہو گا۔ انہوں نے کہا کہ ایسا نہیں ہے کہ اسے جرم کی فہرست سے نکال دیا جاتا ہے تو اس سے خودکشیوں میں اضافہ ہو گا۔ان کا کہنا تھا کہ اکثر لوگ مذہبی رجحان کی وجہ سے خود کشی سے اجتناب کرتے ہیں اگرچہ ان کے حالات کتنے ہی مشکل کیوں نہ ہوں۔انھوں نے کہا کہ خود کشی ایک ذہنی کیفیت ہے جس میں سمجھ ختم ہو جاتی ہے اور اس لمحے میں وہ خودکشی کو کوشش کرتا ہے لیکن اس کیفیت سے گزرنے کے بعد انسان معمول پر آ جاتا ہے۔
Science,،تصویر کا ذریعہGetty Imagesوزیر اعظم عمران خان نے سنہ 2018 میں اپنی حکومت سنبھالنے سے قبل اور بعد میں بھی بچوں میں غذائی قلت اور سٹنٹڈ گروتھ (غذائی قلت کی وجہ سے جسم کی مناسب نشوونما نہ ہونا) کے حوالے سے حکومتی سطح پر اقدامات اٹھانے کی بات کی۔ پاکستان تحریک انصاف نے احساس پروگرام کے تحت ’احساس نشو ونما‘ کا آغاز بھی کیا ہے تاکہ ملک میں تقریباً 40.2 فیصد سٹنٹنگ کا شکار بچوں کو غذائی قلت سے بچایا جا سکے اور مناسب خوراک فراہم کی جا سکے۔ جہاں ایک جانب وفاقی حکومت کی جانب سے ملک میں غذائی قلت کے شکار بچوں کے لیے اقدامات اٹھائے جا رہے ہیں وہی حکومت نے حال ہی میں نئے فنانس بل 2021 یا منی بجٹ میں بہت سی کھانے پینے کی اشیا پر 17 فیصد سیلز ٹیکس لگانے کی تجویز دی ہے۔ ان میں سرفہرست نومولود بچوں کے لیے فارمولا مِلک یعنی خشک دودھ اور سیرل بھی شامل ہیں جن پر 17 فیصد سیلز ٹیکس عائد کی جانے کی تجویز دی گئی ہے۔ایک حکومتی نمائندے کی جانب سے حال ہی میں بچوں کے دودھ کو ’لگژری آئٹم‘ قرار دیے جانے اور اس پر سیلز ٹیکس کے نفاذ کا دفاع کرنے کے بعد اب پاکستان کے سوشل میڈیا پر یہ بحث جاری ہے کہ کیا بچوں کا فارمولا دودھ آیا لگژری آئٹم ہے بنیادی ضرورت کی ایک چیز جو ان ماؤں کے لیے کسی نعمت سے کم نہیں جو بوجوہ اپنے بچوں کو اپنا دودھ نہیں پلا پاتیں۔یاد رہے کہ سینیٹ کی قائمہ کمیٹی برائے فنانس نے حکومت کے مجوزہ فنانس بل میں بچوں کے فارمولا دودھ اور سیرل پر 17 فیصد ٹیکس عائد کرنے کی تجویز کو یہ کہتے ہوئے مسترد کیا کہ اس بنیادی ضرورت کی چیز پر ٹیکس کا نفاذ پاکستان میں نوزائیدہ بچوں کی افزائش اور صحت کو متاثر کرے گا۔گذشتہ دنو مسلم لیگ ن کی رُکن پارلیمان مہناز اکبر عزیز نے ایک ٹویٹ کیا کہ ’سینیٹ کی قائمہ کمیٹی برائے فنانس کی جانب سے بچوں کے خشک دودھ اور سیرل پر 17 فیصد سیلز ٹیکس ختم کرنے کی متفقہ تجویز کے باوجود وزیر خزانہ شوکت ترین اور فیڈرل بورڈ آف ریونیو (ایف بی آر) ان اشیا پر 17 فیصد ٹیکس لگانے پر بضد ہیں۔ پاکستان میں پہلے ہی 45 فیصد بچے غذائی قلت کا شکار ہیں۔‘ اس ٹویٹ کے جواب میں وزیر اعظم عمران خان کی اصلاحاتی کمیٹی کے رکن اور تحریک انصاف کا پارٹی منشور تیار کرنے والی ٹیم کے رکن راؤ بلال نے حکومت کی جانب سے بچوں کے فارمولا خشک دودھ اور سیرل پر 17 فیصد ٹیکس عائد کرنے کے فیصلے کا دفاع کرتے ہوئے کہ ’بچوں کا خشک دودھ اور سیرل لگژری آئٹم ہیں اور اشرافیہ استعمال کرتی ہے۔ بچوں کے ڈاکٹر اس کے استعمال کی حوصلہ شکنی کرتے ہیں۔ تاہم ہمارے اپوزیشن کے سیاستدان اشرافیہ کے لیے سب کچھ سبسڈی (رعایتی) قیمتوں پر حاصل کرنا چاہتے ہیں۔‘راؤ بلال کی جانب سے یہ ٹویٹ کرنے کی دیر تھی کہ سوشل میڈیا صارفین نے انھیں آڑے ہاتھوں لیا اور یہ بحث کرتے دکھائی دیے کہ بچوں کا خشک دودھ صرف امیر طبقہ استعمال نہیں کرتا ہے بلکہ یہ متوسط اور بعض اوقات غریب خواتین بھی اپنے بچوں کی غذائی ضرورت پوری کرنے کے لیے استعمال کرتی ہیں۔ غزل رمز نامی ایک خاتون صارف نے لکھا کہ ’بچوں کا دودھ یا بچوں کے سیرل لگثرری آئٹم نہیں ہیں۔ ہر عورت کو دودھ نہیں اُترتا، بچوں کا خشک دودھ ایک بنیادی ضرورت ہے جیسے بڑوں کے لیے دوسرا کھلا دودھ۔‘،تصویر کا ذریعہ@guzelrumzوقاص نامی ایک صارف نے اس پر لکھا کہ 'بچوں کا دودھ لگژری آئٹم نہیں ہے۔۔۔ یہ بچوں کی ایک بڑی تعداد کے لیے زندگی کا سہارا ہے۔۔۔میں نے اپنے خاندان میں ایسے بچوں کو دیکھا ہے جنھیں ڈاکٹروں نے صحت کے مسائل کے باعث فارمولا دودھ استعمال کرنے کی تجویز دی ہے۔‘،تصویر کا ذریعہ@waqas_7_وزیراعظم کی اصلاحاتی کمیٹی کے رکن راؤ بلال نے صارفین کے اس قسم کے تبصروں اور اپنے موقف کے دفاع میں لکھا کہ 'بچوں کے فارمولا دودھ کی حوصلہ شکنی کی جانی چاہیے کیونکہ یہ ماں کے دودھ کا نعم البدل نہیں ہو سکتا۔ ہمارے ڈاکٹرز یہ فارمولا دودھ اس لیے تجویز کرتے ہیں کیونکہ ان کو تیار کرنے والی کمپنیاں انھیں مجبور کرتی ہیں۔ کسی پڑھے لکھے ڈاکٹر سے بات کریں اور وہ آپ کو بتائیں گے کہ اس دودھ سے کیوں بچنا چاہیے۔‘،تصویر کا ذریعہ@BilalRao1987ان کی اس ٹویٹ پر سوشل میڈیا صارفین کا سخت ردعمل آیا اور بحث کا رُخ ماؤں کے اپنا دودھ پلانے اور اس میں درپیش مسائل اور خشک دودھ کو بطور متبادل استعمال کرنے پر چل نکلی۔ صحافی عافیہ سلام نے لکھا کہ ’کئی مرتبہ آپ بچے کو اپنا دودھ پلانے کی کوشش کرتے ہیں اور مختلف وجوہات کی بنا پر نہیں پلا پاتے۔ ان مختلف وجوہات کا امیر طبقے سے ہونے کا کوئی تعلق نہیں ہوتا۔ لہذا آرام سے بیٹھیں۔‘ایک اور خاتون صارف نے لکھا کہ ’مائیں ایک ہزار وجوہات کی بنا اپنے بچے کو دودھ نہیں پلا سکتیں۔ اور اگر کوئی پلائے بھی تو پہلے چھ ماہ بعد اس کے دودھ کی غدائیت میں کمی آنا شروع ہو جاتی ہے جو بچے کی نشوونما کے لیے ناکافی ہوتی ہے ایسے میں فارمولا دودھ ہی بچتا ہے۔‘،تصویر کا ذریعہ@afiasalamفہد دیش مکھ نامی صارف نے وزیر اعظم عمران خان کے اس خطاب کا حوالے دیتے ہوئے جس میں انھوں نے اپنی حکومت سنبھالتے ہی ملک میں بچوں میں غذائی قلت اور سٹینٹنگ کے بارے میں بات کی تھی، تصویر پوسٹ کر کے ردعمل دیا۔ یہ بھی پڑھیے’کاش مجھے بریسٹ فیڈنگ کے بارے میں یہ معلوم ہوتا‘نیوٹریشن سروے: کراچی کی خواتین میں ’خون کی کمی‘’گھی لگا کر بچوں کو روٹی دیں تو بچے بیمار ہو جاتے ہیں‘کیا ماں کے دودھ کا متبادل لیبارٹری میں تیار کیا جا سکتا ہے؟پاکستان میں بچوں کو ماں کا دودھ نہ پلانے کا بڑھتا رجحانمحمد ناصر نامی صارف نے لکھا کہ ’ماں کا دودھ ہمیشہ سے پہلی ترجیح ہے اس بارے میں کوئی بحث نہیں۔ لیکن اس مسئلے کا کیا حل ہو جب ماں کم مقدار میں دودھ اترنے کی بنا پر بچے کو پیٹ بھر دودھ نہیں پلا پاتی۔ ملک میں غذائی کمی اور بچوں کی پیدائش میں کم وقفہ کے باعث ماؤں کو کم دودھ آتا ہے۔ اس لیے یہ لگژری نہیں ہے۔‘ حنا کھوکھر نامی صارف نے ردعمل دیتے ہوئے لکھا کہ ’وہ مرد بچوں کو چھاتی کا دودھ اور فارمولا دودھ پلانے کی بات کر رہے ہیں جنھوں نے خود کبھی کچھ نہیں کیا۔ کیا آپ جانتے ہیں کہ چند خواتین کو کم دودھ آتا ہے اور کچھ کو آتا ہی نہیں اور اس کا تعلق امیر یا غریب طبقے سے نہیں ہوتا۔ اگر ایسا کسی غریب طبقے کی ماؤں سے ہو تو وہ بچوں کو گائے کا دودھ دینے پر مجبور ہو جاتے ہیں۔ ایسا وہ لا علمی یا دوسرا دودھ مہنگا ہونے کے باعث کرتے ہیں۔‘،تصویر کا ذریعہGetty Imagesپاکستان میں صرف 48 فیصد مائیں بچوں کو اپنا دودھ پلاتی ہیںایک اور خاتون صارف نے اس بحث پر سلسلہ وار ٹویٹس کرتے ہوئے لکھا کہ ’مردوں کو کوئی اندازہ نہیں ہے کہ چھاتی کا دودھ پلانا کتنا پیچیدہ عمل ہے۔ اس کی ہزاروں وجوہات ہیں۔ اور ویسے بھی آپ یہ کیسے جاری رکھ سکتے ہیں جب آپ کو بچے کے پیدائش کے کچھ عرصے بعد ہی کام کی جگہ پر واپس جانا ہو؟ پاکستان میں بچے کے پیدائش کے لیے صرف 12 ہفتوں کی چھٹیاں ہیں۔ تمام سرکاری ملازمین اور اساتذہ کو اس کے بعد کام پر واپس آنا پڑتا ہے۔‘،تصویر کا ذریعہ@mustyoumustardایک اور خاتون صارف نے لکھا کہ ’مائیں عوامی مقامات پر بچوں کو دودھ کیسے پلائیں، ہمارے دفاتر، عوامی مقامات کہیں پر خواتین کے لیے نرسنگ سینٹر قائم نہیں جہاں وہ بچوں کو اپنا دودھ پلا سکیں۔‘جبکہ ایک اور صارف نے لکھا کہ ’یہاں برطانیہ میں کھانے پینے کی اشیا ویلیو ایڈڈ ٹیکس سے مستثنیٰ ہیں جن میں بچوں کا دودھ اور بچوں کی خوراک بھی شامل ہے۔‘
Science,،تصویر کا ذریعہUMSOMکسی انسان کو پہلی مرتبہ سؤر کا دل لگانے کا یہ کارنامہ یونیورسٹی آف میری لینڈ میں سرانجام دیا گیاایک امریکی شخص دنیا کے پہلے ایسے شخص بن گئے ہیں جنھیں سؤر کا جینیاتی طور پر تبدیل شدہ دل لگایا گیا ہے۔ ستاون سالہ ڈیوڈ بینیٹ کے بارے میں ڈاکٹروں کا کہنا تھا کہ وہ اتنے صحت مند تو نہیں جتنا انسانی دل حاصل کر کے ہو سکتے تھے مگر اب سات گھنٹے طویل تجرباتی علاج کے تین دن بعد بھی وہ کافی بہتر محسوس کر رہے ہیں۔ اس سرجری کو نہایت اہم طبی پیش رفت قرار دیا جا رہا ہے کیونکہ اس سے ٹرانسپلانٹ کے لیے انتظار کا وقت کم ہو جائے گا اور دنیا بھر میں مریضوں کی زندگیاں بدل جائیں گی۔ مگر کچھ لوگ ایسے علاج کے اخلاقی جواز پر بھی سوال کر رہے ہیں۔ تنقید کرنے والے ایسے ٹرانسپلانٹس سے مریضوں کے تحفظ، جانوروں کے حقوق اور مذہبی خدشات کا اظہار کر رہے ہیں۔ آئیے دیکھتے ہیں کہ سؤروں کے دل انسانوں کو لگانے میں کیا تنازع ہے۔ یہ ایک تجرباتی سرجری تھی اور اس میں مریض کے لیے خطرہ بھی ہو سکتا ہے۔ انسانوں کے عطیہ کردہ وہ اعضا جو وصول کنندہ کے جسم سے میچ کر چکے ہوتے ہیں، وہ بھی کبھی کبھی جسم مسترد کر دیتا ہے اور جانوروں سے حاصل کردہ اعضا میں یہ خطرہ زیادہ ہے۔ ڈاکٹر کئی دہائیوں سے زینوٹرانسپلانٹیشن نامی اس تکنیک کے ذریعے جانوروں کے اعضا انسانوں کو لگانے کی کوشش کر رہے ہیں جس میں ملی جلی کامیابی حاصل ہوئی ہے۔ سنہ 1984 میں کیلیفورنیا کے ڈاکٹروں نے ایک شیر خوار بچی کو لنگور کا دل لگایا تھا مگر اس کی 21 دن کے بعد موت ہو گئی تھی۔ لیکن اس طرح کے علاج میں موجود خطرے کے باوجود ماہرینِ طبی اخلاقیات کا کہنا ہے کہ اگر مریض کو ان خطرات کا علم ہو تو یہ علاج ہونے چاہییں۔ یونیورسٹی آف آکسفرڈ کے پروفیسر جولیئن سیوولیسکو کا کہنا ہے کہ 'آپ کو کبھی معلوم نہیں ہو سکتا کہ کسی  شخص کی علاج کے فوراً بعد افسوس ناک طور پر موت ہو جائے گی لیکن آپ خطرہ اٹھائے بغیر آگے بھی نہیں بڑھ سکتے۔ وہ کہتے ہیں کہ 'اگر مذکورہ فرد (اس سے منسلک) تمام خطرات سے مکمل طور پر آگاہ ہو تو میرا خیال ہے کہ لوگوں کو اس طرح کے منفرد تجربات کا حصہ بننے کی اجازت ہونی چاہیے۔' پروفیسر سیوولیسکو کہتے ہیں کہ یہ اہم ہے کہ اُنھیں تمام دستیاب آپشنز کے بارے میں بتایا جائے جن میں مصنوعی دل یا انسانی دل شامل ہیں۔ ڈیوڈ بینیٹ کے کیس پر کام کرنے والے ڈاکٹروں کا کہنا ہے کہ اس آپریشن کا جواز موجود تھا کیونکہ اس کے علاوہ اُن کے پاس علاج کے دیگر آپشنز موجود نہیں تھے اور یہ کہ اس کے بغیر ان کی موت ہو جاتی۔ ،تصویر کا ذریعہUniversity of Maryland School of Medicineڈیوڈ بینیٹ (دائیں) کے بارے میں کہا جا رہا ہے کہ وہ سرجری کے بعد بہتر محسوس کر رہے ہیںپروفیسر سیوولیسکو کا کہنا ہے کہ کسی بھی سرجری سے قبل اس کو مکمل طور پر محفوظ بنانے کے لیے 'بافتوں کی سخت ترین ٹیسٹنگ اور کسی جانور پر ٹیسٹنگ' کی جانی چاہیے۔ ڈیوڈ بینیٹ کا ٹرانسپلانٹ کسی کلینیکل آزمائش کے طور پر نہیں تھا جو کہ تجرباتی علاج کے لیے ضروری ہوتا ہے۔ اس کے علاوہ اُنھیں جو دوائیں دی گئی تھیں، اُنھیں اب تک انسانوں کے علاوہ موجود حیواناتِ رئیسہ یعنی بندروں، لنگوروں یا بن مانسوں میں نہیں آزمایا گیا ہے۔ مگر میری لینڈ سکول آف میڈیسن کی ڈاکٹر کرسٹین لاؤ جو ڈیوڈ بینیٹ کے علاج کی منصوبہ بندی میں شامل تھیں، اُن کا کہنا ہے کہ اس آپریشن کی تیاری میں کوئی کسر نہیں چھوڑی گئی تھی۔ اُنھوں نے بی بی سی کو بتایا کہ 'ہم نے یہ کام لیبارٹری میں بندروں پر کئی دہائیوں تک کیا ہے اور اس نقطے تک پہنچنے کی کوشش کی جہاں یہ علاج کسی انسان کو فراہم کرنا محفوظ ہو۔' یہ بھی پڑھیے امریکہ میں ’مردہ دماغ‘ شخص میں سور کے گردے کا کامیاب ٹرانسپلانٹ’اپنا دل میرے بھائی کو عطیہ کرنے والی خاتون کا نام دیکھ کر میں حیران رہ گیا‘امریکی شہری کو سؤر کا دل لگا دیا گیا، کارنامہ سرانجام دینے والی ٹیم میں پاکستانی ڈاکٹر بھی شاملاس علاج نے انسانوں میں اعضا کی منتقلی کے لیے سؤروں کے استعمال پر ایک مرتبہ پھر بحث چھیڑ دی ہے اور انسانوں کے حقوق کے کئی گروہ اس کے مخالف ہیں۔ پیپل فار ایتھیکل ٹریٹمنٹ آف اینیملز (پیٹا) نامی تنظیم نے ڈیوڈ بینیٹ کو سؤر کا دل لگانے کو 'غیر اخلاقی، خطرناک، اور وسائل کا بے تحاشہ زیاں' قرار دیا ہے۔ پیٹا کا کہنا ہے کہ 'جانور اوزاروں کی کوئی دکان نہیں جنھیں لوٹ لیا جائے، بلکہ یہ پیچیدہ اور ذہین جاندار ہوتے ہیں۔' جانوروں کے حقوق کے لیے سرگرم کارکنوں کا کہنا ہے کہ جانوروں کے جینز میں تبدیلی کر کے اُنھیں انسانوں کے قریب لانا غلط ہے۔ واضح رہے کہ جس سؤر کا دل ڈیوڈ بینیٹ کو لگایا گیا، اس کے 10 جینز میں تبدیلی کی گئی تھی تاکہ ڈیوڈ کا جسم اس دل کو مسترد نہ کر دے۔ آپریشن کی صبح سؤر کا دل نکال لیا گیا تھا۔ جانوروں کے حقوق کی ایک برطانوی تنظیم اینیمل ایڈ کے ترجمان نے بی بی سی کو بتایا کہ تنظیم 'ہر حال میں' جانوروں کے جینز میں تبدیلی کرنے یا زینوٹرانسپلانٹس کے خلاف ہے۔تنظیم کا کہنا ہے کہ 'جانوروں کو جینے کا حق ہے، اس درد اور صدمے کے بغیر جو جینیاتی تبدیلی سے اُنھیں پہنچتا ہے، اور اس کے بعد اُنھیں مار کر اور ان کے اعضا حاصل کر لیے جاتے ہیں۔' آکسفرڈ یونیورسٹی میں حیاتیاتی اخلاقیات کی فیلو ڈاکٹر کیٹرین ڈیوولڈر کہتی ہیں کہ 'ہمیں جینیاتی تبدیلیوں والے سؤروں کے اعضا صرف تب استعمال کرنے چاہییں جب ہم 'یقینی بنا سکیں کہ اُنھیں غیر ضروری نقصان نہیں پہنچے گا۔' وہ کہتی ہیں کہ 'گوشت کے حصول کے لیے سؤروں کا استعمال جان بچانے کے لیے اُن کے استعمال سے کہیں زیادہ پریشان کُن ہے لیکن یہاں بھی جانوروں کی بہبود کو نظرانداز کرنے کی کوئی وجہ موجود نہیں ہے۔'،تصویر کا ذریعہGetty Imagesسؤروں میں جینیاتی تبدیلی کر کے اُنھیں اعضا کے حصول کے لیے پروان چڑھایا جاتا ہےاس کے علاوہ اُن لوگوں کے لیے بھی پریشانی ہو سکتی ہے جنھیں جانوروں سے اعضا حاصل کرنے میں مذہبی پابندیوں کا سامنا ہو گا۔ سؤروں کو اس لیے منتخب کیا جاتا ہے کیونکہ ان کے اعضا کا سائز انسانی اعضا کے قریب ہوتا ہے اور سؤروں کی افزائش اور پرورش کرنا آسان ہے۔ مگر سؤروں کے حوالے سے سخت پابندیوں کے حامل مذاہب یہودیت اور اسلام کے ماننے والوں پر اس کے کیا اثرات مرتب ہوں گے؟ ویسے تو یہودی مذہبی قانون میں سؤروں کی پرورش اور اُنھیں کھانے پر پابندی ہے مگر لندن کے ایک سینیئر ربی ڈاکٹر موشے فریڈمین کا کہنا ہے کہ سؤر سے دل کا حصول 'یہودی ضوابطِ خوراک کی کسی بھی طرح خلاف ورزی نہیں ہے۔' ڈاکٹر موشے فریڈمین برطانوی محکمہ صحت کے اخلاقی مشاورتی گروپ (ایم ای اے جی) کے بورڈ میں بھی ہیں۔ اُنھوں نے بی بی سی کو بتایا کہ 'چونکہ یہودی قانون میں بنیادی اہمیت انسانی جان بچانے کی ہے اس لیے اگر جانور سے اعضا کا حصول کسی انسان کو جینے کا بہترین امکان اور مستقبل میں بہترین معیارِ زندگی فراہم کر سکتا ہے تو کسی یہودی مریض پر کسی جانور سے عضو کا حصول لازم ہو جائے گا۔'،تصویر کا ذریعہUniversity of Marylandمصر کے دارالافتا نے اپنے ایک فتوے میں کہا ہے کہ اگر 'مریض کی زندگی ختم ہونے، اس کے کسی عضو کی ناکامی، مرض کے پھیلنے اور شدید تر ہونے، یا جسم کو شدید نقصان پہنچنے کا اندیشہ ہو' تو سؤر کے دل کے والو انسان کو لگائے جا سکتے ہیں۔ دوسری جانب پروفیسر سیوولیسکو کا کہنا ہے کہ اگر کوئی شخص مذہبی یا اخلاقی بنیادوں پر جانور سے اعضا کی وصولی سے انکار بھی کر دے، تب بھی اُنھیں انسانوں سے اعضا کے حصول کے لیے انتظار کی فہرست میں کم ترجیح نہیں دی جانی چاہیے۔ وہ کہتے ہیں کہ 'کچھ لوگ کہیں گے کہ آپ کو ایک مرتبہ ٹرانسپلانٹ کا موقع ملا تھا، اب آپ فہرست میں نیچے جائیں، مگر کچھ لوگ کہیں گے کہ آپ کا بھی اتنا ہی حق ہونا چاہیے جتنا کہ دوسروں کا۔' پروفیسر سیوولیسکو کے مطابق 'یہ وہ مؤقف ہیں جن کے ساتھ ہمیں مفاہمت کرنی پڑے گی۔' 
Science,،تصویر کا ذریعہALIANA DEVEZA'میں نے جاگتے ہی سب سے پہلے یہ سوال کیا کہ میری والدہ اب کیسی ہیں، کیا وہ ٹھیک ہیں، کیا وہ زندہ ہیں؟'الیانہ ڈیویزا کی عمر اس وقت صرف 19 سال تھی جب انھوں نے اپنی والدہ کی جان بچانے کے لیے ایک تاریخی آپریشن نہ صرف ممکن بنایا بلکہ اس کا حصہ بھی بنیں۔'اس وقت مجھے اپنی کوئی فکر نہیں تھی۔ مجھے صرف اس وقت محسوس ہونے والی تکلیف کا کچھ احساس تھا لیکن میرے لیے اس وقت تک سانس لینی مشکل تھی جب تک یہ معلوم نہیں ہوا کہ اس آپریشن کے بعد سب ٹھیک ہیں۔' جب الیانہ نے سب ٹھیک ہیں کا سوال کیا تو ان کی مراد صرف ان کی والدہ ہی نہیں تھیں بلکہ وہ اسی آپریشن کا حصہ بننے والی دو اور خواتین کی بات کر رہی تھیں جو آپس میں بہنیں تھیں۔ الیانہ کے جسم سے ان کا گردہ نکال کر ایک خاتون کے جسم میں لگایا گیا جب کہ اس خاتون کی بہن کا گردہ الیانہ کی والدہ کو لگایا گیا۔ اس طرح دو خواتین اپنا اپنا گردہ دو ایسی خواتین کو عطیہ کر رہی تھیں جو ان کے لیے بالکل اجنبی تھیں اور ان کا مقصد صرف یہ تھا کہ کسی طرح  ان کی قریبی عزیز کی جان بچائی جا سکے۔  ،تصویر کا ذریعہGetty Imagesالیانہ ڈیویزا اور ان کی والدہیہ آپریشن دو سال کی انتھک محنت کا نتیجہ تھا۔ الیانہ کی والدہ کو برسوں سے گردے کا مرض تھا اور وہ صرف اور صرف ڈائلیسس کے ذریعے ہی جی رہی تھیں۔ لیکن ان کو ایک نئے گردے کی ضرورت تھی۔  الیانہ اپنی والدہ کو اپنا گردہ اس لیے عطیہ نہیں کر سکتی تھیں کیونکہ ڈاکٹروں کو خدشہ تھا کہ جینیاتی وجوہات کی بنا پر ان  کو بھی وہی مسائل نہ ہوں جو ان کی والدہ کو ہیں جن کی وجہ سے والدہ کو گردے کے مرض کا سامنا کرنا پڑا۔ الیانہ پھر بھی اپنی والدہ کی زندگی بچانے کے لیے بےتاب تھیں لیکن وقت کم تھا۔ ایسے میں انھوں نے کچھ تحقیق کی جس سے انھیں معلوم ہوا کہ وہ کسی دوسرے مریض کے رشتہ دار کے ساتھ گردے کا تبادلہ بھی کر سکتی ہیں جن کو ایسے ہی مسئلے کا سامنا ہو جیسا ان کو ہے۔،تصویر کا ذریعہGetty Imagesالیانہ نے ہسپتالوں میں رابطہ کرنا شروع کر دیا۔ چند ہسپتالوں کو تو سمجھ ہی نہیں آئی کہ وہ کیا چاہتی ہیں۔ 'کچھ ہسپتالوں نے مجھے مردہ خانے سے رابطہ کرنے کا کہا کیونکہ وہ سمجھ نہیں پا رہے تھے کہ میں کیا کہہ رہی ہوں۔'لیکن پھر ان کا رابطہ جون رابرٹس سے ہوا جو سان فرانسسکو کی یونیورسٹی آف کیلیفورنیا میں بطور سرجن کام کرتے ہیں۔ 'جون نے مجھے جھٹلایا نہیں حالانکہ میں صرف 19 سال کی ایک نوجوان لڑکی تھی اور مجھے خود بھی معلوم نہیں تھا کہ کیا میں پاگلوں جیسی بات کر رہی ہوں۔ میرا خاندان بھی اس کے خلاف تھا کیونکہ وہ نہیں چاہتے تھے کہ میں خود کو بھی خطرے میں ڈال دوں۔'ہسپتال کی مدد سے الیانہ کا رابطہ ایسی دو بہنوں سے ہوا جنھیں ایسے ہی مسئلے کا سامنا تھا۔ ان میں طے ہوا کہ الیانہ کے گردے کے بدلے ان کی والدہ کو ان میں سے ایک بہن کا گردہ مل جائے گا جو ٹرانسپلانٹ ہو گا۔ الیانہ اب سوچتی ہیں کہ اور لوگ ایسا کیوں نہیں کر رہے۔ 'میں سمجھتی ہوں کہ لوگ اپنا جسمانی عضو عطیہ کرنے سے گھبراتے ہیں کیونکہ ایسے آپریشن میں خطرہ تو ہوتا ہے لیکن ان خطرات کو سمجھنے اور ان کا سامنا کرنے کے لیے ایک ٹیم بھی ہوتی ہے جو آپ کی مدد کرتی ہے۔'یہ بھی پڑھیےامریکی شہری کو سؤر کا دل لگا دیا گیا، کارنامہ سرانجام دینے والی ٹیم میں پاکستانی ڈاکٹر بھی شاملجس کا دنیا میں کوئی نہیں اس کا ٹرانسپلانٹ کیسے ہوگا؟گردے حاصل کرنے میں مددگار ماہرِ معاشیات کی کہانیواضح رہے کہ انسانی جسم میں دو گردے ہوتے ہیں لیکن اگر ان میں سے ایک بھی کام کر رہا ہو تو ہمارا جسم کام کرتا رہتا ہے۔ یہی وجہ ہے کہ ایک زندہ انسان اپنا گردہ عطیہ کر سکتا ہے۔  لیکن ہر انسان خواہش کے باوجود اپنا گردہ اپنے قریبی عزیز کو عطیہ نہیں کر سکتا۔ دنیا بھر میں 2019 میں تقریبا ڈیڑھ لاکھ گردے ٹرانسپلانٹ ہوئے۔ ایلون روتھ کو 2012 میں معاشیات کے شعبے میں مشترکہ نوبیل انعام ملا تھا جس کی وجہ ان کا وضع کردہ وہ نظام تھا جس کے ذریعے زیادہ سے زیادہ افراد  کے درمیان گردے کے عطیات کا تبادلہ ممکن ہو سکتا تھا۔ ،تصویر کا ذریعہNOBEL MEDIAایلون روتھایلون کہتے ہیں کہ 'انسانی جسم کے زیادہ تر اعضا عطیہ نہیں کیے جا سکتے لیکن گردہ کسی قریبی عزیز کی جان بچانے کے لیے عطیہ کیا جا سکتا ہے۔'وہ کہتے ہیں کہ 'ہر صحت مند شخص اپنا گردہ اپنے عزیز کو عطیہ نہیں کر سکتا لیکن یہ ضرور ممکن ہے کہ اگر میرے کسی عزیز کو ایک گردہ درکار ہے تو کسی ایسے مریض کی تلاش کی جائے جسے میرا گردہ لگ سکے اور اس مریض کے عزیز کا گردہ میرے عزیز کو۔ اس طرح دو عطیہ کرنے والے دو مریضوں کی جان بچا سکتے ہیں۔'ایلون روتھ اور ان کے ساتھیوں کے وضع کردہ طریقے  نے اس بات کو ممکن بنایا ہے کہ دنیا بھر میں گردوں کے ٹرانسپلانٹ میں اضافہ کیا جا سکے جس سے ہر سال ہزاروں زندگیاں بچائی جا سکتی ہیں۔   اہم بات یہ ہے کہ اس طرح کا ٹرانسپلانٹ جس میں دو مختلف لوگوں کے گردے ٹرانسپلانٹ کیے جائیں ابھی تک زیادہ تر ممالک میں قانونی نہیں سمجھا جاتا۔ مثال کے طور پر جرمنی میں کوئی بھی شخص براہ راست صرف اپنے خاندان میں ہی کسی کو گردہ عطیہ کر سکتا ہے۔ اس قانون کے پیچھے ایک وجہ گردوں کی غیر قانونی طور پر فروخت کا مسئلہ بھی ہے جس میں پیسوں کے لیے گردے بیچے جاتے ہیں۔ پاکستان میں بھی اسی وجہ سے ہی ایسا ایک قانون متعارف کروایا جا چکا ہے۔چند غیر معمولی معاملوں میں یہ بھی دیکھنے کو ملا ہے کہ کئی افراد نے مل کر گردوں کے ٹرانسپلانٹ کے لیے موزوں امیدواروں کی مدد کی۔ ایسے ہی ایک کیس میں 70 افراد اکٹھے ہوئے جن سے 35 ضرورت مند مریضوں کے لیے گردوں کے عطیات ممکن ہوئے تھے۔
Science,،تصویر کا ذریعہShenzhen TVآپ نے بالی وڈ کا وہ گیت تو سُن رکھا ہو گا ’ہم تم ایک کمرے میں بند ہوں اور چابی کھو جائے‘، کچھ ایسا ہی معاملہ چین میں ایک خاتون کے ساتھ پیش آیا جب وہ اپنی بلائنڈ ڈیٹ پر گئیں اور اجنبی سے ہونے والی اس ملاقات کے دوران ہی باہر لاک ڈاؤن نافذ ہونے کا اعلان ہو گیا۔اطلاعات کے مطابق چین کے ایک شہر میں کووڈ کی وبا میں تیزی کے بعد لگنے والے اچانک لاک ڈاؤن کے نتیجے میں ایک خاتون اس شخص کے گھر میں پھنس کر رہ گئیں جس سے اُن کی یہ پہلی ملاقات تھی۔ چینی خاتون مِس وانگ نے چینی سوشل میڈیا ویب سائٹ ’وی چیٹ‘ پر ایک پوسٹ میں لکھا کہ گذشتہ ہفتے جب وہ ایک شخص کے ہاں کھانے کے لیے گئیں تو وہاں سے نکل نہ سکیں۔‘ خاتون کا کہنا تھا کہ وہ نئے سال کی تقریبات کے لیے کچھ ہی عرصہ پہلے گوانگزو سے واپس اپنے شہر جنگجاؤ آئی ہیں۔ انھوں نے اپنی اس لاک ڈاؤن مںی بدلنے والی پہلی ہی ملاقات کے متعلق لکھا کہ ’میری عمر خاصی زیادہ ہوتی جا رہی ہے، اسی لیے میرے والدین نے دس مختلف اجنبی افراد سے مجھے ملوانے کا اہتمام کیا۔ ان میں سے پانچویں شخص نے بتایا کہ وہ کھانا بہت اچھا پکاتے پیں، پھر انھوں نے مجھے اپنے گھر پر مدعو کیا تاکہ وہ اپنے ہاتھ کا بنایا ہوا کھانا مجھے کھلا سکیں۔‘   لیکن جب وہ کھانا کھا رہے تھے اسی دوران مس وانگ کو معلوم ہوا کہ اس علاقے میں کووڈ کے بڑھتے ہوئے کیسز کی وجہ سے علاقے میں لاک ڈاؤن لگانے کا حکم دے دیا گیا ہے۔ جس کے نتیجے میں وہ اس شخص کے گھر تک محدود ہو کر رہ گئیں اور اگلے کئی دنوں تک اس گھر سے باہر نہیں نکل سکیں۔ یہ بھی پڑھیے کووڈ کے بعد چین کی معیشت میں 18.3 فیصد کا ریکارڈ اضافہ  کورونا وائرس: ووہان میں لاک ڈاؤن، شہری پریشانشادی کی تقریب پر چھاپہ، مہمان منتشر، جرمانے متوقع،تصویر کا ذریعہAFPمِس وانگ کہتی ہیں کہ اُن کے میزبان کی خواہش تھی کہ وہ انھیں اپنے ہاتھ کے بنے ہوئے پکوان کھلائیںبعدازاں میڈیا سے بات کرتے ہوئے مِس وانگ کا کہنا تھا کہ وہ چار دن تک اپنی ’بلائینڈ ڈیٹ‘ کے گھر میں محصور رہیں اور یہ صورتحال ’کچھ زیادہ اچھی‘ نہ تھی۔  تاہم ان کا کہنا تھا کہ ان چار دنوں میں اُن کے میزبان نے ہر روز ان کے لیے کھانا پکایا۔ خاتون کے بقول ’وہ شخص زیادہ باتیں نہیں کرتے۔‘ خاتون کی گفتگو سے یہ معلوم نہیں ہوتا کہ وہ ابھی تک اس گھر میں محصور ہیں، تاہم گذشتہ دنوں سے جنگجاؤ شہر میں حکومت کی طرف سے لاک ڈاؤن کی پابندی لگتی رہی ہے۔ روزنامہ ’گلوبل ٹائمز‘ کے مطابق گذشتہ ہفتے کے دوران جنگجاؤ شہر میں کووِڈ 19 کے ایک سو سے زیادہ کیسز سامنے آئے ہیں۔ 11 جنوری کو شہر میں اشیائے ضروریہ کے علاوہ تمام کاروبار بند رکھنے کا حکم دیا گیا تھا۔،تصویر کا ذریعہShenzhen TVمس وانگ نے سوشل میڈیا پر ایسی تصاویر اور ویڈیوز شیئر کی ہیں کہ لاک ڈاؤن کے دوران اُن کی بلائنڈ ڈیٹ نے کیسے اُن کا خیال رکھایاد رہے کہ چین اپنی ’زیرو کووڈ‘ کی پالیسی پر کاربند ہے، جس کا مطلب یہ ہے کہ ملک میں جہاں بھی کسی نئے کیس کی نشاندہی ہوتی ہے، حکومت وہاں فوراً لاک ڈاؤن نافذ کر دیتی ہے۔   مِس وانگ وہ پہلی فرد نہیں ہیں جنھیں اچانک اس صورتحال کا سامنا کرنا پڑا ہے۔ گذشتہ ماہ ایک شخص کو عین اس وقت لاک ڈاؤن میں جانا پڑ گیا جب وہ اپنا مکان تبدیل کر رہے تھے اور انھوں نے ابھی اپنا پورا گھریلو سامان نئے گھر میں منتقل بھی نہیں کیا تھا۔  میڈیا سے بات کرتے ہوئے اس شخص کا کہنا تھا کہ انھیں کار سے سامان نکالنے کی اجازت بھی نہیں دی گئی اور انھیں اپنے پڑوسی سے درخواست کرنا پڑی کہ وہ سردی سے بچنے کے لیے انھیں لحاف مہیا کریں۔
Science,ٹوریز (Torrez) بظاہر شاپنگ کی عام سی ویب سائٹ نظر آتی ہے جس پر ہزاروں مصنوعات برائے فروخت ہیں۔ ویب سائٹ پر صارفین کے تبصرے اور اُن کی ریٹنگز بھی موجود ہیں جبکہ ڈلیوری کے بارے میں معلومات اور قیمت کی ادائیگی کا طریقہ کار بھی درج ہے۔تاہم دیگر شاپنگ ویب سائٹس پر فروخت ہونے والی مصنوعات اور ٹوریز پر فروخت ہونے والی مصنوعات میں ایک فرق تھا۔ہیروئن، کوکین، بلو پنیشر، ایکسٹیسی کی گولیاں اور اس جیسے دوسرے نشے آپ کو مشہور شاپنگ ویب سائٹس ’ایمازون‘ یا ’ای بے‘ پر نہیں ملتے مگر ٹوریز کا معاملہ کچھ مختلف ہے۔چند ہفتے قبل تک ڈارک ویب مارکیٹ میں ٹوریز وہ جگہ تھی جہاں آپ منشیات، جعلی کرنسی، ہیکنگ ٹولز اور اس جیسی دوسری اشیا خریدنے اور فروخت کرنے والوں سے رابطہ کر سکتے تھے۔یہ دنیا بھر میں سب سے زیادہ مقبول ڈارک ویب مارکیٹوں میں سے ایک تھی، اور بی بی سی کی ٹیم اس ویب سائٹ کے سب سے آخری خریداروں میں سے ایک ثابت ہوئی۔بی بی سی ریڈیو فور کے ایک پروگرام کے لیے ہم نے ٹوریز پر برطانیہ میں موجود ایک منشیات فروش سے ایکسٹیسی گولیاں خریدنے کا پروگرام بنایا جس میں ہم کامیاب رہے۔یہ ایک چشم کشا تجربہ تھا۔عام طور پر یہ خیال پایا جاتا ہے کہ ڈارک ویب پر منشیات خریدنا اتنا ہی آسان ہے جتنا کہ پیزا آرڈر کرنا، مگر کرپٹوکرنسی کے ذریعے منشیات خریدنے اور فروحت کرنے والوں کے ساتھ رابطے کے لیے خفیہ زبان استعمال کرنے میں کئی گھنٹے لگ گئے۔منشیات بڑے سائز کے ’خفیہ ڈبے‘ میں بھیجی گئی تھیںیہ ’سپر سٹرانگ‘ گولیاں حسبِ وعدہ چند روز میں ہم تک پہنچ گئیں۔ایکسٹیسی کی یہ تین گولیاں بڑے ڈبے میں پیک کر کے ہمیں بھیجی گئیں۔ ’خفیہ پیکیجنگ‘ کا یہ طریقہ اس لیے اپنایا گیا تھا تاکہ کسی کو شبہ نہ ہو۔ایک اور منشیات فروش سے خریدی گئی کوکین ایک جعلی رسید کے ساتھ آئی جس پر جڑی بوٹیاں بیچنے والی ایک کمپنی کا نام درج تھا۔بی بی سی نے یہ منشیات ٹیسٹ کروائیں (جو طاقت میں اس سے کم نکلیں جس کا ہم سے وعدہ کیا گیا تھا) اور پھر ایک لیبارٹری میں اس منشیات کو تلف کر دیا گیا۔اقوام متحدہ کے ایک اندازے کے مطابق ڈارک مارکیٹ میں فروخت ہونے والی منشیات اُن کے عالمی سطح پر تجارت کا بہت معمولی حصہ ہیں، شاید ایک فیصد سے بھی کم۔ تاہم اس میں بتدریج اضافہ ہو رہا ہے۔یہ بھی پڑھیےہیروئن: کھانسی کی دوا میں استعمال سے دنیا کے ’مقبول ترین نشے‘ تک’الچاپو گوزمین‘ جیسے کرداروں پر دنیا تنگ کیسے ہوئی؟منشیات میں ڈوبے سرحدی دیہات مگر گذشتہ برس ایک عالمی سروے نے بالکل مختلف تصویر پیش کی۔ امریکہ اور کینیڈا میں چار میں سے ایک نشہ استعمال کرنے والے فرد نے بتایا کہ وہ اپنی منشیات ڈارک ویب سے خریدتا ہے، جبکہ یورپ اور اوشیانا میں یہ تناسب چھ میں سے ایک کا تھا۔روس میں یہ تعداد 86 فیصد تھی، فِن لینڈ اور سویڈن میں 40 فیصد، اور انگلینڈ، سکاٹ لینڈ اور پولینڈ میں 30 فیصد سے زیادہ تھی۔گذشتہ برس کے دوران ڈارک نیٹ پر انگریزی زبان کی ڈرگ مارکیٹوں میں کمی واقع ہوئی ہے مگر برطانیہ کی نیشنل کرائم ایجنسی کے مطابق ان کی کاروباری مالیت میں 14 فیصد اضافہ ہوا ہے۔ہم نے جو کوکین خریدی اس کے ساتھ ایک رسید بھی ملی جو بظاہر جڑی بوٹیوں کا کاروبار کرنے والے کسی تاجر کی طرف سے جاری کی گئی تھیڈارک ویب پر منشیات کی دنیا میں مسلسل ہلچل اور تبدیلی رونما ہوتی ہے۔بعض اوقات منشیات فروش خریداروں کی رقم لے کر غائب ہو جاتے ہیں اور ویب سائٹس بند ہو جاتی ہیں۔ یہ عمل ایگزِٹ سکیم (دھوکہ دہی سے فرار) کہلاتا ہے۔ بعض اوقات انھیں ہیک کر لیا جاتا ہے اور کبھی کبھار پولیس انھیں بند کر دیتی ہے۔مگر ان کے علاوہ ویب سائٹ ختم کرنے کے لیے ایک طریقہ بھی استعمال کیا جاتا ہے جسے ’سن سیٹِنگ‘ یعنی غروبِ آفتاب یا ’وولینٹری ریٹائرمنٹ‘ یعنی رضاکارانہ سبکدوشی کہتے ہیں۔گذشتہ برس ایسا وائٹ ہاؤس مارکیٹ اور کینازن نے کیا۔پھر گذشتہ ماہ ٹوریز کی باری تھی جس نے اپنی ویب سائٹ کو بند کرنے سے پہلے ایک نوٹ پوسٹ کیا جس پر لکھا تھا کہ ’آپ میں سے بہت سے صارفین اور دکانداروں سے لین دین کر کے خوشی ہوئی۔‘یونیورسٹی آف مونٹریال سے وابستہ ماہر جُرمیات پروفیسر ڈیوِڈ ڈیکاری کہتے ہیں کہ ’اب ایسا زیادہ ہونے لگا ہے۔ ایسی مارکیٹ بند ہونے سے پہلے نوٹ چھوڑ کر جاتی ہیں جن پر لکھا ہوتا ہے کہ ہم نے بہت کما لیا، اس سے پہلے کہ پکڑے جائیں، ہم ریٹائر (کاروبار بند) ہو رہے ہیں۔‘ان کا کہنا ہے  کہ ٹوریز جیسی مارکٹیں چلانے والے ایک دن میں 1 لاکھ سے زیادہ ڈالر کمیشن کی مد میں کما لیتے ہیں۔ایسی خبریں پولیس کے لیے ملے جلے ردعمل کا باعث بنتی ہیں۔نیشنل کرائم ایجنسی میں ڈارک نیٹ انٹیلیجنس کے سربراہ ایلکس ہُڈسن کا کہنا ہے کہ ’مجھے ہمیشہ یہ جان کر خوشی ہوتی ہے کہ کسی کو اپنے پیشے کے غیر قانونی ہونے کا احساس ہو گیا ہے اور اس نے فیصلہ کیا کہ وہ اسے مزید جاری نہیں رکھے گا۔‘’لیکن ہم اسے ضرور قانون کی گرفت میں لائیں گے اور انھیں اپنے کیے کا حساب دینا پڑے گا۔‘اگرچہ سن سیٹنگ کا عمل اس وقت ایک چلن بن گیا ہے، مگر بی بی سی کی تحقیق بتاتی ہے کہ زیادہ امکان اسی بات کا ہے کہ ایسی مارکیٹیں ایگزٹ سکیم کا ہی راستہ اپنائیں گی یعنی لوگوں کے پیسے لے کر بھاگ جائیں۔چند قابل ذکر کامیابیوں کے باوجود پولیس کی طرف سے ایسی مارکیٹوں کے بند کیے جانے کے واقعات عام نہیں ہیں۔مزید پڑھیےایشیا میں منشیات کے 70 ارب ڈالر کے کاروبار پر حاوی شخص گرفتارمنشیات کی دنیا کے 'گاڈ فادر' ایل چاپو گوزمین مجرم قرارکوکین کے استعمال سے ہونے والی اموات میں اضافہامریکی شہری راس اُلبرِچ دو بار عمر قید کی سزا کاٹ رہے ہیں جس میں 40 برس بغیر پرول (مشروط عارضی رہائی) کے ہیں۔ ان کے خلاف سنہ 2011 سے سنہ 2013 کے درمیان ڈارک ویب پر منشیات کی سب سے بڑی مارکیٹ سِلک روڈ چلانے کا جرم ثابت ہوا تھا۔اکتوبر میں 150 مشتبہ منشیات فروش گرفتار کیے گئے تھے۔ این سی اے نے اسے اپنی نوعیت کا سب سے بڑا آپریشن قرار دیا تھا جو جنوری 2021 میں ایک ویب سائٹ ڈارک مارکیٹ پر چھاپے کے نتیجے میں کیا گیا تھا۔اس میں کئی ملکوں کی پولیس شامل تھی اور اس میں امریکہ، جرمنی، برطانیہ اور دیگر ممالک میں گرفتاریاں عمل میں لائی گئی تھیں۔،تصویر کا ذریعہFBIپولیس نے ایک ہی وقت میں کئی ملکوں کے اندر آپریشن ’ڈارک ہن ٹور‘ کیا تھامگر ایسی غیر قانونی مارکیٹ پلیس کو بند کرنے کا زیادہ فائدہ اس لیے نہیں ہوتا کیونکہ منشیات فروش کسی دوسری جگہ چلے جاتے ہیں۔بی بی سی کی طرف سے کیے گئے ڈیٹا تجزیے کے مطابق اس وقت بھی کم سے کم 450 ایسے ڈیلرز ہیں جو پولیس کی کارروائی سے بچ گئے تھے اور اس وقت اپنا کاروبار جاری رکھے ہوئے ہیں۔ان میں سے ایک ڈیلر کا نام ’نیکسٹ جنریشن‘ ہے جو گذشتہ چھ برس کے دوران 21 مختلف مارکیٹ پلیسز پر نمودار ہو چکا ہے۔ایک اندازے کے مطابق اس جرائم پیشہ شخص یا گروہ نے اس عرصے میں 140 ہزار سے زیادہ چرس، کوکین اور کیٹامائن کے سودے کیے ہیں۔ایک اِنکرپٹڈ ایمیل (خفیہ تحریر) میں نیکسٹ جنریشن نے لکھا کہ ’پولیس کو ایک ناممکن ہدف کا سامنا تھا۔‘ایلکس ہُڈسن اعتراف کرتے ہیں کہ پولیس مجرموں سے ایک قدم پیچھے ہوتی ہے، مگر ان کا کہنا ہے کہ نئی ٹیکنالوجی اس فرق کو مٹا دے گی۔بی بی سی سے بات کرتے ہوئے انھوں نے کہا کہ ’چند سال پہلے سے اگر مقابلے کیا جائے تو اب ہم ڈیٹا میں سے مفید معلومات زیادہ تیزی سے حاصل کرنے اور مجرموں کی نشاندہی کرنے لگے ہیں۔‘’میرے خیال میں میں دیکھ رہا ہوں کہ ہم جلد بازی پلٹ دیں گے۔‘
Science,،تصویر کا ذریعہTwitterپاکستان کے وفاقی تحقیقاتی ادارے (ایف آئی اے) نے ٹک ٹاکر حریم شاہ کی چند دن قبل غیر ملکی کرنسی کے ساتھ وائرل ہونے والی ایک ویڈیو کا نوٹس لیتے ہوئے اسے انٹرنیٹ پر ’ریاستی اداروں اور حکومتِ پاکستان کی تضحیک اور ہتک‘ کا عمل قرار دیا ہے۔   ایف آئی اے کے سربراہ سائبر کرائم زون سندھ عمران ریاض نے اپنی سلسلہ وار ٹویٹس میں کہا ہے کہ اس حوالے سے حریم شاہ کے خلاف سائبر کرائم رپورٹنگ سینٹر کراچی نے انکوائری کا آغاز کر دیا ہے اور حریم شاہ کو اپنی وضاحت پیش کرنے کے لیے نوٹس جاری کر دیا گیا ہے۔ واضح رہے کہ گذشتہ دنوں حریم شاہ کی ایک ویڈیو وائرل ہوئی تھی جس میں وہ بڑی تعداد میں غیر ملکی کرنسی تھامے بیٹھی ہیں۔ ویڈیو میں اُنھیں یہ کہتے ہوئے سُنا جا سکتا تھا کہ وہ یہ کرنسی لے کر پاکستان سے برطانیہ پہنچیں مگر پاکستان میں متعلقہ حکام انھیں روکنے میں ناکام رہے۔ ’پہلی مرتبہ میرا تجربہ ہوا کیونکہ پاکستان سے میں بھاری رقم لے کر لندن آ رہی تھی، پاکستانی پیسے کی کوئی وقعت نہیں ہے، یہ سچ ہے نہ پاسپورٹ کی اور ہی نہ پیسے کی۔' اُنھوں نے کہا کہ ’آپ رقم لاتے وقت تھوڑا خیال رکھیے گا کیونکہ آپ کو پکڑ لیتے ہیں،  مجھے کسی نہ کچھ نہیں کہا اور کہہ بھی نہیں سکتے، میں تو آسانی سے محفوظ طریقے سے آ گئی تھی۔‘ واضح رہے کہ کیش کی صورت میں بھاری تعداد میں کرنسی ملک سے باہر لے جانا منی لانڈرنگ یا کالا دھن سفید کرنے کے زمرے میں آتا ہے جو پاکستان سمیت دنیا کے متعدد ممالک میں جرم ہے۔ تاہم حکام کی جانب سے اس معاملے کا نوٹس لیے جانے کے بعد حریم شاہ کا موقف ہے کہ انھوں نے یہ ویڈیو تفریحی مقصد کی غرض سے بنائی اور پوسٹ کی تھی۔ایف آئی اے عہدیدار عمران ریاض کا کہنا تھا کہ حریم شاہ کے منی لانڈرنگ کے جرم کا اعتراف کرنے اور بعد میں اسے ’تفریحی ویڈیو‘ قرار دے کر انکار کرنے کا ایف آئی اے سائبر کرائم سندھ نے نوٹس لیا ہے۔ عمران ریاض کا کہنا تھا کہ ان کا یہ اقدام انٹرنیٹ کے ذریعے حکومتِ پاکستان اور ریاستی اداروں کی 'تضحیک اور ہتک' کے زمرے میں آتا ہے۔ اس کے علاوہ یہ انٹرنیٹ پر منی لانڈرنگ کی تشہیر کے جرم کے زمرے میں بھی آتا ہے۔  اُنھوں نے کہا کہ سائبر کرائم رپورٹنگ سینٹر کراچی میں اُن کے خلاف انکوائری درج کر لی گئی ہے اور اُنھیں اپنا مؤقف دینے کے لیے باقاعدہ نوٹس جاری کیا جا رہا ہے۔ اپنے خلاف سوشل میڈیا پر ہونے والی گفتگو اور انکوائری کی خبروں کے بعد حریم شاہ نے ایک اور ویڈیو جاری کی جس میں وہ منی لانڈرنگ کے الزام کی تردید کرتی نظر آتی ہیں۔ وہ ویڈیو میں کہتی ہیں کہ ’مجھ پر منی لانڈرنگ کا الزام لگا، نہ میں نے منی لانڈرنگ کی نہ مجھے منی لانڈرنگ کے بارے میں اتنی معلومات تھیں۔ بس مذاق میں ایک ویڈیو بنائی تھی۔ میں اپنے بھائی کے دفتر میں آئی تھی تو کچھ رقم پڑی ہوئی تھی، تو اُن کی اجازت سے میں نے وہ ویڈیو بنائی۔‘ اُنھوں نے کہا کہ ’وہ رقم بھی غیر قانونی نہیں تھی۔ وہ ویڈیو میں مزید کہتی ہیں کہ جو منی لانڈرنگ کرتے ہیں وہ بتا کر نہیں کرتے۔ اُنھوں نے دعویٰ کیا کہ وہ امیگریشن کلیئر کر کے قانونی طریقے سے پاکستان سے آئی ہیں۔ حریم شاہ کی تردیدی ویڈیو میں اس کے بعد دانیال ملک نامی شخص بھی سامنے آتے ہیں جو کہتے ہیں کہ وہ رقوم کی منتقلی کا کاروبار کرتے ہیں اور یہ پیسے ان کے کلائنٹس کے تھے۔ اُنھوں نے کہا کہ حریم شاہ نے اُن سے پوچھا کہ وہ مذاق کے لیے ایک ویڈیو بنا لیں، تو اُنھوں نے اجازت دے دی۔ دانیال ملک کہتے ہیں کہ اُن کے پاس اس کے ثبوت ہیں اور یہ قانونی پیسہ ہے۔ وہ بھی دوبارہ یہ مؤقف دہراتے ہیں کہ منی لانڈرنگ جو کرتے ہیں وہ بتاتے نہیں ہیں۔ یہ بھی پڑھیے ’حریم شاہ وزرا، سیاستدانوں کے ساتھ ہی کیوں نظر آ رہی ہیں‘حریم شاہ اور میک اپ آرٹسٹس کے ’نکاح‘ کی تصاویر سے متعلق دعووں میں تضادمفتی عبدالقوی کو پڑنے والے تھپڑ کی سوشل میڈیا پر گونج: معاملہ ہے کیا؟حریم شاہ کی ابتدائی ویڈیو اور بعد میں تردید جاری کرنے پر سوشل میڈیا صارفین طرح طرح کے تبصرے کر رہے ہیں اور جہاں اُن پر تنقید کرنے والوں کی کوئی کمی نہیں تو وہیں کئی لوگ اسے پاکستانی نظام کی درست عکاسی بھی قرار دے رہے ہیں۔ فاطمہ نے لکھا کہ اُنھیں یقین ہے کہ اگر ایف آئی اے نے مناسب ایکشن لیا تو حریم شاہ کبھی بھی دوبارہ برطانیہ کا ویزا حاصل نہیں کر سکیں گے، اگر یہ شہرت کے لیے کیا گیا تھا تب بھی۔ ،تصویر کا ذریعہTwitterشاہ زیب ملک نے حریم شاہ کے اس دعوے کہ، اُنھیں کسی نے نہیں روکا نہ روک سکتا ہے، پر تبصرہ کرتے ہوئے لکھا کہ آپ اُن کے بارے میں جو بھی سوچیں، بدقسمتی سے اُن کے الفاظ سو فیصد درست ہیں۔ ،تصویر کا ذریعہTwitterآپ نے اڑتی چڑیا کے پر گننے والا محاورہ تو سُنا ہو گا۔ اسی کے مصداق ایک صارف نے تو یہاں تک اندازہ لگا لیا کہ حریم شاہ کے ہاتھ میں جو رقم نظر آ رہی ہے وہ پانچ ہزار پاؤنڈز بھی نہیں۔ ،تصویر کا ذریعہTwitterایک اور صارف وقار حسن نے لکھا کہ وہ برطانیہ سے ہیں اور اگر وہ یہ رقم لے کر آئیں اور برطانیہ کی بارڈر ایجنسی نے یہ دیکھا تھا تو اُنھوں نے ضرور اُنھیں کے ذرائع بتائے ہوں گے جس کے بعد ہی اُنھیں ایئرپورٹ سے چھوڑا گیا ہو گا۔ مسلم لیگ فنکشنل کی رہنما ماروی راشدی نے لکھا کہ قانون کے تحت زرِ مبادلہ کی غیر قانونی منتقلی منی لانڈرنگ کے زمرے میں آتی ہے۔ حریم شاہ یہ کہہ کر ریاست کی رٹ چیلنج کرتی ہیں کہ اُنھیں کوئی نہیں روک سکتا۔ وہ ہمارے نام نہاد طاقتور لوگوں سے بھی زیادہ طاقتور معلوم ہوتی ہیں۔ ،تصویر کا ذریعہTwitter
Science,،تصویر کا ذریعہJHU-APLاس منصوبے کا مقصد یہ ہوگا کہ انٹرسٹیلر پروب لانچ کے 100 برس بعد بھی کام کرتا رہےذرا ایک ایسے پراجیکٹ کا تصور کریں جس کے بارے میں آپ جانتے ہوں کہ آپ اسے پایۂ تکمیل کو پہنچتے نہیں دیکھ سکیں گے۔ کیا آپ اپنے اندر ایسے کسی منصوبے کا حصہ بننے کا حوصلہ پاتے ہیں؟امریکہ میں جانز ہاپکنز یونیورسٹی کی اپلائڈ فزکس لیبارٹری (جے ایچ یو اے پی ایل) سے وابستہ ڈاکٹر رالف میکنٹ کا جواب تھا: ’بالکل‘۔میکنٹ اور ان کے ساتھیوں نے حال ہی میں ایک رپورٹ شائع کی ہے جس میں ایک انٹرسٹیلر پروب (بین النجوم مشن) بنانے کا تصور پیش کیا گیا ہے جو ستاروں کے درمیان واقع خلا میں رہ کر تحقیق کرے گا۔امریکی خلائی ادارے ناسا کے برسوں پہلے خلا میں بھیجے گئے وائجر مشن اب بھی اپنا سفر جاری رکھے ہوئے ہیں، مگر میکنٹ کا پروب ان سے کہیں آگے اور سرعت سے سفر کرے گا اور توقع ہے کہ یہ زمین کو چھوڑ کر جانے 50 سے 100 برس بعد تک کام کرتا رہے گا۔وہ کہتے ہیں: ’ذرا سوچیے کہ یہ سنہ 2036 میں لانچ ہوتا ہے اور اس کا فرضی مشن 2086 میں اختتام کو پہنچتا ہے۔ اس وقت میری عمر 130 برس ہو گی۔ مجھے اس کی فکر نہیں ہے۔ ایسی چیزیں آپ دوسروں کو سونپ کر جاتے ہیں۔ میں لوگوں سے کہتا ہوں کہ اگر آپ فوری تسکین چاہتے ہیں تو خلا نوردی سے دور ہی رہیں۔‘،تصویر کا ذریعہNASA/HST/R.Casalegno/GALEXدوربین سے ستاروں کے گرد موجود ہیلیوسفیرِک بلبلوں کا نظارہوائجر 1 اور 2 نے 2010 کی دہائی میں اس وقت تاریخ رقم کی جب وہ ہمارے سورج کے گرد موجود گرم گیس کے بلبلے، ہیلیوسفیئر، کی حدود سے باہر نکل کر انٹرسٹیلر میڈیم (بین النجوم واسطہ) میں داخل ہوئے۔ یہ خلا کا وہ حصہ ہے جو ذرّات، گرد اور ستاروں سے پیدا ہونے والی مقناطیسی لہروں سے بھرا ہوا ہے۔چالیس سال سے بھی زیادہ عرصے پہلے روانہ ہونے والا وائجر 1 اب تک 23 ارب کلومیٹر کا فاصلہ طے کر چکا ہے۔ یہ فاصلہ زمین اور سورج کے فاصلہ کا 155 گنا ہے اور سائنسدانوں نے اسے ایسٹرونومیکل یونٹ یعنی فلکیاتی اکائی قرار دیا ہے تاکہ گننے میں آسانی رہے۔وائجرز  نے ہمیں کہکشاں کے ماحول، جس کا حصہ سورج بھی ہے، نیا عمل دیا ہے، مگر یہ ان کے بھیجے جانے کا بنیادی مقصد تھا ہی نہیں۔ ان کا اصل کام تو مشتری، زحل، نیپچون اور یورینس سیاروں کا جائزہ لینا تھا، اور یہ کام انھوں نے بہت شاندار طریقے سے سر انجام دیا۔ اس کے بعد انھوں نے ہمیں جو معلومات فراہم کیں وہ تو ایک بونس ہے۔میکنٹ کی ٹیم اس مقصد کو پلٹ دینا چاہتی ہے۔جے ایچ یو اے پی ایل کی الینا پرووُرنیکووا کہتی، ’وائجرز پر لگے آلات سیاروں کو جاننے کے لیے بنائے گئے تھے نہ کہ یہ سمجھنے کے لیے کہ ہیلیوسفیئر کے کنارے پر کیا ہو رہا ہے۔‘ وہ کہتی ہیں کہ مجوزہ انٹرسٹیلر پروب بنایا ہی اس مقصد کے لیے جائے گا کہ وہ ستاروں کے درمیان موجود خلا کے بارے میں تحقیق کرے۔یہاں اس بات کی وضاحت ضروری ہے کہ یہ مشن کسی ستارے پر تحقیق کے لیے نہیں ہے۔ ویسے بھی قریب ترین ستاروں تک کسی فعال پروب کی رسائی موجودہ ٹیکنالوجی کے ساتھ ممکن نہیں ہے۔ مگر مجوزہ خلائی گاڑی ستاروں کے درمیان موجود خلا میں سفر جاری رکھے گی۔خیال ہے کہ یہ سپیس  کرافٹ یا خلائی گاڑی 850 کلوگرام وزنی ہوگی اور اس پر لگے سینسر خلا کے اندر موجود چارجڈ اور نیوٹرل پارٹیکلز، مقناطیسی میدان اور گرد کی پیمائش کریں گے۔اس پروب کو 2036 میں روانہ کیے جانے کی توقع ہے اور اسے ایک سپر راکٹ کے ذریعے اپنے سفر پر بھیجا جائے گی تاکہ اس کی ولاسیٹی (رفتار) بہت تیز ہو۔یہ خلائی گاڑی محض 6 گھنٹے اور 50 منٹ کے اندر چاند کے مدار کے قریب سے نکل کر سات ماہ میں سیارہ مشتری کے پاس سے ہوتی ہوئی آگے بڑھ جائے گی۔ اس مقام پر وہ ایک ایسا زاویہ اختیار کرے گی جس سے اس کی رفتار چھ سے سات ایسٹرانامیکل یونٹس فی سال ہو جائے گی۔ یعنی وہ ہر 12 ماہ کے دوران ایک ارب کلومیٹر سے زیادہ فاصلہ طے کرے گی۔،تصویر کا ذریعہJHU-APLمشن کو فنڈ حاصل کرنے کے لیے سپیس اور سولر فزکس کے سائنسدانوں کی تائید و حمایت چاہیےاس مشن کی عمر وائجرز سے زیادہ ہوگی۔ اس کی وجہ یہ ہے کہ وائجرز کی بیٹریاں اب کمزور پڑتی جا رہی ہیں اس لیے اب وہ اپنے زیادہ اہم آلات کو توانائی فراہم کر رہے ہیں۔ مگر ناسا میں اب ایسی بیٹریاں بن رہی ہیں جو دیر تک توانائی فراہم کریں گی۔ اس لیے توقع ہے کہ یہ انٹرسٹیلر پروب زمین چھوڑنے کے سو برس بعد بھی فعال ہوگا اور ایک کھرب کلومیٹر سے بھی زیادہ دوری سے زمین پر معلومات بھیجتا رہے گا۔اس منصوبے سے وابستہ ایلس کوکوروس کا کہنا ہے کہ ’ہم نے سائنسدانوں کے خوابوں کو انجنئرنگ کی مدد سے تعبیر دینے کا بِیڑا اٹھایا ہے۔‘اگر اس منصوبے کے لیے درکار فنڈنگ مل جاتی ہے تو ممکن ہے کہ یہ پروب اپنے سفر کے دوران نظام شمسی کو چھوڑنے سے پہلے ہمیں کسی دلچسپ چیز کا پتا دیدے۔ شاید یہ پلوٹو کے پاس سے گزرے اور ہمیں 2015 میں نیو ہورائزن مشن کے بعد ایک مرتبہ پھر اس کی ایک جھلک دیکھنے کو ملے، یا شاید ہم ان برفیلے اجسام سے مل پائیں جو پلوٹو ہی کے مدار میں محوِ گردش ہیں۔پراجیکٹ سائنٹِسٹ پونٹس برینڈ کہتے ہیں کہ ’ہیلیوسفیئر سے پرے بھی بہت تحقیق کرنا باقی ہے۔ کیونکہ وائجرز نے ہمیں جو معلومات فراہم کی ہیں اس سے سورج کے بلبلے کے بارے میں نئے سوالات نے جنم لیا ہے۔’چار عشاریہ چھ ارب سال پہلے ہمارا نظام شمسی بننا شروع ہوا اور اس کے ساتھ ہی یہ مقناطیسی بلبلہ بھی بنا جو کہکشاں میں سفر کے دوران اب ہمیں گرد اور پلازما سے بچاتا ہے۔’انٹرسٹیلر پروب ہمیں نہ صرف موجودہ حالت کو سمجھنے میں بلکہ یہ جاننے میں مدد دے گا کہ ہم کہاں سے آئے ہیں، اس سے ارتقا کا عمل کس طرح سے متاثر ہوا ہے اور ہماری اگلی منزل کہاں ہے۔ زیادہ لوگ نہیں جانتے کہ کہ ہم اپنے موجودہ انٹرسٹیلر بادل کو جس سے یہ ہیلیوسفیئر 60 ہزار سال سے گزر رہا ہے چھوڑنے والے ہیں۔ ہم بالکل ہی ایک نئے خطے میں داخل ہو رہے ہیں۔‘،تصویر کا ذریعہNASA-JHU-APLخیالی تصویر: پارکر سولر پروب اس وقت اس علاقے پر تحقیق میں مصروف ہے جہاں بلبلے بنتے ہیںانٹرسٹیلر پروب کے لیے درکار 1.6 ارب ڈالر ملنے کا انحصار اس بات پر ہے کہ امریکہ میں سولر اور سپیس فزکس کے سائنسدانوں کی ترجیحات کیا ہیں اور ان کے لیے کن دوسرے موضوعات پر تحقیق اہم ہے۔ہو سکتا ہے کہ وہ سوچیں کہ ان منصوبوں پر رقم خرچ کرنا زیادہ اچھا ہے زمین کے قریب سورج کے اثر کے بارے میں تحقیق کریں۔ اس وقت تو وہ اس بات پر خوش ہیں کہ پارکر سولر پروب سورج کی بیرونی فضا کے پاس سے گزرا ہے جو سورج کی سطح سے صرف 8 ملین کلومیٹر دور ہے۔
Science,،تصویر کا ذریعہGetty Images’کچھ انویسٹمنٹ ویب سائٹس ہوتی ہیں۔ وہاں کہا جاتا ہے کہ آپ جتنے پیسوں کی سرمایہ کاری کریں گے، وہ دگنی ہو جائے گی۔ مثال کے طور پر 100 ڈالر دیں گے، تو ایک ہفتے بعد 200 ڈالر ملیں گے۔ مختلف آفرز ہوتی ہیں۔ میرے ساتھ 50 ڈالر کا فراڈ ہوا۔ اس کے بعد کبھی دوبارہ پیسے نہیں لگائے۔‘یہ موسیٰ (فرضی نام) ہیں جنھوں نے کرپٹو کرنسی کے لین دین کے ذریعے منافع کمانے کے چکر میں ایک ڈیجیٹل ’ڈبل شاہ’ کے جھانسے میں آ کر اپنی کچھ رقم گنوا دی لیکن اس تجربے کے بعد انھوں نے سبق سیکھ لیا۔ وہ اکیلے نہیں بلکہ ایسے ہزاروں لاکھوں افراد ہیں جن کے اصل اعداد و شمار کسی کے پاس نہیں جو پاکستان میں پابندی کے باوجود کرپٹو کرنسی کے لین دین کا حصہ بنتے ہیں۔ کچھ پیسے کماتے ہیں، کچھ گنواتے ہیں۔ حال ہی میں ایف آئی اے نے ایک آن لائن فراڈ کی نشان دہی کی جس میں کرپٹو کرنسی کا لین دین کرنے والی کئی کمپنیاں ہزاروں پاکستانی افراد کے پیسے ہڑپ کر گئیں۔   حیران کن بات یہ ہے کہ سٹیٹ بینک کے 2018 کے ایک نوٹیفیکیشن کے مطابق پاکستان میں کرپٹو کرنسی کے لین دین سے منع کیا گیا تھا لیکن اس کے باوجود اس ڈیجیٹل کرنسی کے کاروبار کا رجحان گزشتہ سالوں میں تیزی سے بڑھا ہے۔ لین دین کے اس رجحان کے ساتھ ہی آن لائن دھوکہ دہی میں بھی اضافہ ہوا ہے جس میں ہزاروں افراد جھانسے میں آ کر کرپٹو کرنسی کے ذریعے جلد اور با آسانی پیسے کمانے کے لالچ میں آ جاتے ہیں۔ڈیجیٹل کرنسی بنیادی طور پر الیکٹرانک سطح پر ادائیگی کا طریقہ کار ہے۔ اس سے آپ خریداری کر سکتے ہیں لیکن اب تک یہ مخصوص مقامات پر ہی خرچ کی جا سکتی ہے۔ اس کے ذریعے آپ ویڈیو گیمز یا سوشل نیٹ ورکس پر ادائیگی کر سکتے ہیں۔ اس وقت دنیا میں 4000 سے زائد کرپٹو کرنسیز استعمال ہو رہی ہیں جن میں بِٹ کوائن سرفہرست ہے۔ سنہ 2009 میں متعارف کروائے جانے کے بعد سے بِٹ کوائن کی قیمت میں شدید اتار چڑھاؤ دیکھا گیا۔ ایسے ہی ایک آن لائن فراڈ کی تحقیقات پاکستان کا وفاقی تحقیقاتی ادارہ (ایف آئی اے) کر رہا ہے جس میں ملک کے مختلف علاقوں سے تعلق رکھنے والے افراد کی جانب سے کرپٹو کرنسی پر لگایا جانے والا 10 کروڑ ڈالر یا 18 ارب روپے کا مجموعی سرمایہ اچانک غائب ہو گیا۔ایف آئی اے کے سائبر کرائم رپورٹنگ سینٹر کراچی کے اسسٹنٹ ڈائریکٹر شہریار احمد خان کی جانب سے چھ جنوری کو جاری کردہ نوٹیفیکیشن کے مطابق اس فراڈ کے ذمہ دار تقریبا 11 ایسے اکاؤنٹ تھے جو کرپٹو کرنسی میں لین دین کے لیے استعمال کیے جاتے تھے اور بین الاقوامی کرپٹو کرنسی ایکسچینج بائنینس سے منسلک تھے۔ ،تصویر کا ذریعہFIAواضح رہے کہ بائنینس دنیا میں کرپٹو کرنسی کے لین دین کی سب سے بڑی ایکسچینج ہے جو 2017 میں قائم ہوئی اور کیمن آئی لینڈز میں رجسٹرڈ ہے۔ ایسی ایکسچینج کے ذریعے لوگ کرپٹو کرنسی خریدتے ہیں اور اتار چڑھاؤ کو دیکھتے ہوئے لین دین کے ذریعے منافع کماتے ہیں۔عام طور پر کرپٹو کرنسی میں سرمایہ لگانے والوں کے لیے یہ ایکسچینج ایک پلیٹ فارم ہوتا ہے جہاں وہ اپنا اکاوئنٹ کھول کر لین دین کر سکتے ہیں۔ لیکن کئی لوگ اس لین دین کے لیے موبائل فون ایپلیکیشنز اور ویب سائٹس بھی استعمال کرتے ہیں جس میں براہ راست سرمایہ کاری کے بجائے کسی اور کے ذریعے سرمایہ لگایا جاتا ہے۔ اس فراڈ میں بھی ایسا ہی ہوا۔  ایف آئی اے کے اسسٹنٹ ڈائریکٹر شہریار احمد خان کے مطابق بائنینس کے کراچی میں نمائندے حمزہ خان کو بھی طلب کیا گیا اور بائنینس کے مرکزی دفتر کو بھی ان تحقیقات کا حصہ بنایا گیا۔  ایف آئی اے کے سندھ سائبر کرائم کے سربراہ عمران ریاض کے مطابق عالمی کرپٹو ایکسچینج بائنینس نے ایف آئی اے سائبر کرائم سے رابطے کے بعد کرپٹو کرنسی کے دو ماہر جو امریکی محکمہ خزانہ کے سابق ملازم رہ چکے ہیں نامزد کیے ہیں۔ ان کے مطابق بائنینس کی جانب سے یقین دہانی کروائی گئی ہے کہ بائنینس بلاک چین ایڈریس استعمال کرتے ہوئے 11 ایپس کے فراڈ کی تحقیقات میں ایف آئی اے سے مکمل تعاون کرے گی اور اُنھیں امید ہے کہ مجرموں کی شناخت کی جا سکے گی۔کرپٹو کرنسی کے لین دین کا کام کرنے والی کمپنی کرپٹو برادرز کے سید عون کے مطابق اس آن لائن فراڈ میں ان لوگوں کو زیادہ نقصان ہوا جو کرپٹو کرنسی کو سمجھے بغیر لاکھوں اور کروڑوں روپے کمانا چاہتے تھے۔،تصویر کا ذریعہReutersسید عون کہتے ہیں کہ کرپٹو کرنسی کے لین دین سے لوگوں نے اس طرح پیسے ضرور کمائے لیکن یہ وہ لوگ تھے جنھوں نے اس کو سمجھا اور خود لین دین کیا۔ ’فرض کریں کہ آپ کے پاس ایک کروڑ روپے ہیں اور آپ پراپرٹی مارکیٹ میں سرمایہ لگانا چاہتے ہیں۔ ایک طریقہ تو یہ ہے کہ آپ ریسرچ کریں گے کہ کہاں پیسہ لگانا ہے اور آپ کوئی پلاٹ یا گھر خرید لیں اور کچھ عرصے کے بعد منافع پر بیچ دیں۔ دوسرا طریقہ ہے کہ آپ کے پاس ڈیلر آتا ہے جو کہتا ہے کہ آپ اپنا سرمایہ اسے دے دیں اور وہ کہتا ہے کہ جہاں آپ چھ ماہ میں 20 یا 30 لاکھ کمائیں گے وہیں وہ آپ کو ایک کروڑ سے زیادہ منافع کما دے گا۔’’زیادہ تر لوگ یہ چاہتے ہیں کہ وہ کسی کو پیسے تھما دیں اور وہ شخص اُنھیں پیسے کما کر دے۔‘یہ بھی پڑھیےکرپٹو کوئین: وہ خاتون جس نے اربوں لوٹے اور غائب ہو گئیکرپٹو کرنسی کے ذریعے کالا دھن سفید کرنے کا طریقہ جس نے حکام کو پریشان کر رکھا ہےکرپٹو کرنسی سے پاکستان کا قرض اتارنے کا دعویٰ: ’وقار ذکا بھی سمارٹ ہیں، ایک چانس تو بنتا ہے‘عون بتاتے ہیں کہ اس فراڈ میں چند لوگوں نے موبائل فون ایپلیکیشنز بنائیں جو کرپٹو کرنسی کی ایکسچینج نہیں تھی۔ ’لوگوں نے ان کو پیسے بھیجے جو بائنینس میں لگائے گئے لیکن پھر اُنھوں نے وہاں سے پیسے نکلوا لیے یا ٹرانسفر کروا لیے۔‘ عون کہتے ہیں کہ اگر پاکستان نے کرپٹو کرنسی کو ریگولیٹ کیا ہوتا تو یہ فراڈ ہونا مشکل تھا۔ ’اگر پاکستان میں قانون ہوتا تو پھر پاکستان کی جانب سے بائنینس کو اپنی شرائط دی جاتیں کہ اگر پاکستانیوں کے اکاؤنٹ کھولے جائیں تو کن شرائط پر کھولے جائیں اور کیا معلومات لی جائیں جو حکومت کو بھی مہیا کی جائیں۔‘ ،تصویر کا ذریعہGetty Images’جب یہ گروپ پاکستان کے کروڑ ڈالر یا 18 ارب روپے بائنینس کے والٹ میں ڈال رہا تھا تو ان کے کان کھڑے ہوتے اور وہ پاکستان کے ایف آئی اے کو بتاتے کہ آپ کے ملک سے فلاں شہری جو یہ کام کرتے ہیں اور جنھوں نے اتنی آمدنی بتائی ہوئی ہے وہ یکدم اتنے پیسے جمع کروا رہے ہیں۔ تب گارنٹیز ہوتیں اور ایسے فراڈ نہیں ہوتے۔‘پاکستان میں اب تک کرپٹو کرنسی کا کاروبار غیر قانونی ہے۔ حال ہی میں سندھ ہائی کورٹ میں وقار ذکا کی جانب سے درخواست کی گئی کہ پاکستان میں کرپٹو کرنسی کے کاروبار کو قانونی بنایا جائے۔ انھوں نے یہ دعویٰ بھی کیا تھا کہ کرپٹو کرنسی کے لین دین سے پاکستان کا قرضہ اتارا جا سکتا ہے۔ سندھ ہائی کورٹ نے اس ضمن میں سٹیٹ بینک سمیت وفاقی حکومت سے جواب طلب کیا تھا جس کے بعد پاکستان ٹیلی کمیونیکیشن اتھارٹی (پی ٹی اے)، سکیورٹیز اینڈ ایکسچینج کمیشن آف پاکستان، وفاقی وزارت خزانہ اور فائنینشل مانیٹرنگ یونٹ (ایف ایم یو) کے نمائندوں پر مشتمل کرپٹو کرنسی کمیٹی قائم ہوئی جس کی رپورٹ بدھ کے دن سندھ ہائی کورٹ میں جمع کروائی گئی۔بی بی سی کو موصول ہونے والی اس رپورٹ کی دستاویزات میں کمیٹی کی جانب سے سفارش دی گئی ہے کہ پاکستان میں کرپٹو کرنسی پر مکمل پابندی عائد ہونی چاہیے کیونکہ ملک میں اس وقت لوگوں کو کم مدت میں زیادہ منافع کمانے کی ترغیب دے کر پھانسا جا رہا ہے۔ کمیٹی نے اس خدشے کا اظہار کیا ہے کہ اس طرح ملک سے ناجائز پیسہ بھی غیر قانونی طور پر بیرون ملک منتقل کیا جا سکتا ہے یعنی منی لانڈرنگ ہو سکتی ہے۔ اس سفارش کی ایک اور وجہ زرِ مبادلہ ذخائر کی ممکنہ طور پر بیرون ملک منتقلی بھی بتائی گئی ہے۔ اس کے ساتھ کمیٹی نے سفارش کی ہے کہ پاکستان میں بلااجازت کام کرنے والی بائنینس جیسی کرپٹو ایکسچینج کمپنیز کو فی الفور بند کردینا چاہیے اور ان پر جرمانہ عائد کرنا چاہیے۔ کمیٹی کی رپورٹ میں حال ہی میں سامنے آنے والے کرپٹو کرنسی فراڈ کا حوالہ بھی دیا گیا ہے اور کہا گیا ہے کہ کرپٹو کرنسی کے لین دین میں رسک پاکستان کے لیے فوائد سے کہیں زیادہ ہے۔ اس رپورٹ میں یہ بھی بتایا گیا ہے کہ بین الاقوامی سطح پر کئی ممالک کرپٹو کرنسی پر پابندی عائد کر چکے ہیں جن میں چین، بنگلہ دیش، مصر، مراکش، ترکی، نائجیریا، ویت نام، سعودی عرب، بولیویا اور کولمبیا شامل ہیں۔ اس کیس کی سماعت کرنے والے سندھ ہائی کورٹ کے جج جسٹس محمد کریم خان آغا نے حکم دیا کہ کرپٹو کرنسی کمیٹی اپنی رپورٹ وفاقی وزارت خزانہ اور وفاقی وزارت قانون کو ارسال کرے جنھیں کیس کی آئندہ سماعت تک ایک مشترکہ اجلاس کے بعد فیصلہ کرنا ہے کہ آّیا پاکستان میں کرپٹو کرنسی کے کاروبار کی اجازت دینی ہے یا نہیں۔جسٹس کریم آغا نے لکھا کہ موجودہ صورت حال میں ایسے افراد جو پاکستان میں کرپٹو کرنسی کا لین دین کر رہے ہیں انھیں ایف آئی اے کی جانب سے تفتیش اور بینک اکاؤنٹ منجمد ہونے کی شکل میں مشکلات کا سامنا کرنا پڑ رہا ہے۔ عدالت نے ہدایت دی کہ اگلی سماعت پر وفاقی وزارت قانون کے نمائندے عدالت کو اپنی رپورٹ پیش کریں۔ ماہر معیشت عمار حبیب خان نے بی بی سی سے بات کرتے ہوئے کہا کہ ’کسی بھی معاشی سرگرمی پر پابندی عائد کرنا جمہوری معاشرے کے لیے اچھا نہیں۔ اور نہ ہی ایسا کرنا چاہیے۔‘عمار کے مطابق قانونی شکل دینا اور پابندی عائد کرنا دو مختلف صورتیں ہیں۔ ’پاکستان میں بہت سے کام قانونی نہیں لیکن ان پر پابندی بھی نہیں۔ ضرورت اس بات کی ہے کہ سٹیٹ بینک اور ایس ای سی پی جیسے ادارے مل کر بیٹھیں اور سوچیں کہ اس انڈسٹری کو کیسے فروغ دیا جا سکتا ہے۔ امریکہ میں کرپٹو سے ٹیکس کمایا جاتا ہے۔ پاکستان میں یہ کام کیسے کرنا ہے، یہ حکومت کو سوچنا ہو گا۔ لیکن کسی سے رائے لیے بغیر پابندی عائد کرنا غلط ہو گا۔‘سید عون کہتے ہیں کہ ’اگر کوئی بھی ویب سائٹ یا موبائل ایپلی کیشن کہتی ہے کہ آپ اپنا پیسہ ہمیں دیں اور ہم منافع کما کر دیں گے تو جانچ پڑتال ضرور کرنی چاہییے کہ یہ کب بنی، کس نے بنائی اور کہاں رجسٹرڈ ہے۔‘ عون کے مطابق اس طرح کے فراڈ سے بچنے کا طریقہ یہی ہے کہ اگر کوئی کرپٹو کرنسی کا لین دین کرنا چاہتا ہے تو وہ کسی سے معلومات ضرور لے لیکن کام خود کرے کہ کہاں اور کیسے پیسہ لگانا ہے۔،تصویر کا ذریعہReutersعمار حبیب خان کا ماننا ہے کہ ’دنیا میں ہر کاروبار میں فراڈ ہوتا ہے اور نئے کاروبار میں زیادہ فراڈ ہوتا ہے۔ لیکن اس سے بچنے کا سب سے بہتر طریقہ ہے سمجھ کا استعمال۔‘عمار حبیب کے مطابق ایسا نہیں کہ کرپٹو میں فراڈ ہی ہو رہا ہے لیکن یہ ایک ہائی رسک انڈسٹری ضرور ہے۔ ’جیسے سٹاک میں لوگ سرمایہ کاری کرتے ہیں، ویسے ہی کرپٹو میں بھی سرمایہ کاری ہوتی ہے۔ لیکن اپنی سمجھ اور استعداد کے حساب سے سرمایہ کاری کرنی چاہیے۔‘موسیٰ جن کے ساتھ خود بھی کرپٹو کرنسی میں فراڈ ہوا کہتے ہیں کہ اُنھوں نے کم پیسے لگائے اور اس تجربے سے سیکھا۔ بی بی سی سے بات کرتے ہوئے ان کا کہنا تھا کہ آن لائن فراڈ سے بچنے کا بہترین طریقہ آگاہی ہے جو میڈیا اور سوشل میڈیا پر لوگوں کو دی جانی چاہیئے۔ ’لوگوں کو بتائیں کہ کرپٹو کرنسی کیا ہے۔ اس کا استعمال کیسے ہونا چاہیے۔ معلومات جتنی عام ہوں گی، دھوکہ دینا اتنا مشکل ہو گا۔ لوگوں کے لیے ٹریننگ کا انتظام کریں تاکہ وہ اس سے پیسے کما سکیں۔‘موسیٰ کا ماننا ہے کہ مستقبل میں کرپٹو کرنسی کی اہمیت بڑھ جائے گی کیونکہ اس کے پیچھے جو ٹیکنالوجی کام کر رہی ہے اس کے کئی اور فوائد بھی ہیں۔ ’اس وقت تو لوگ صرف یہی سمجھتے ہیں کہ کرپٹو سے پیسے کمائے جا سکتے ہیں لیکن آنے والے دنوں میں احساس ہو گا کہ کرپٹو صرف ٹریڈنگ کا نام نہیں۔ آئندہ آنے والی ٹیکنالوجی بلاک چین پر منحصر ہو گی۔‘
Science,،تصویر کا ذریعہGetty Imagesایک رپورٹ میں دعویٰ کیا گیا ہے کہ شمالی کوریائی ہیکرز نے گذشتہ برس تقریباً 400 ملین ڈالر مالیت کے ڈیجیٹل اثاثے چرائے ہیں۔ بتایا گیا ہے کہ یہ چوری کرپٹو کرنسی کے پلیٹ فارمز پر کم ازکم سات حملوں میں کی گئی۔ بلاک چین تجزیاتی کمپنی چین انیلیسز کا کہنا ہے کہ سخت پابندیوں کی حامل مشرقی ایشیائی ریاست میں سائبر کرائم میں ملوث افراد کے لیے یہ کامیاب ترین سالوں میں سے ایک تھا۔ ان حملوں میں ہیکرز کے نشانے پر زیادہ تر سرمایہ کاری کرنے والی فرمز اور سینٹرلائزڈ ایکسچینجز تھیں۔  شمالی کوریا ہیکنگ کے ان حملوں سے لاتعلقی کا اظہار کرتا رہا ہے۔ چین انیلیسز کے مطابق سنہ 2020 سے 2021 تک شمالی کوریا سے جڑے ہیکنگ کے حملوں کی تعداد چار سے بڑھ کر سات تک پہنچ گئی اور رقم کے تناسب کے اعتبار سے ان حملوں میں 40 فیصد اضافہ ہوا۔ کمپنی کا کہنا ہے کہ ہیکرز نے بہت سی تکنیکیں استعمال کیں جن میں فشنگ، کوڈ کا ناجائز استعمال، اور میل وئیر کے ذریعے تنظیموں کے ’ہاٹ‘ والٹ سے فنڈز حاصل کرنا شامل تھا اور اس کے بعد انھیں شمالی کوریا کے زیر کنٹرول ایڈریسز پر منتقل کر دیا گیا۔کرپٹو کرنسی کے ہاٹ والٹ دراصل انٹرنیٹ اور کرپٹو کرنسی کے نیٹ ورک سے جڑے ہوئے ہوتے ہیں اس لیے وہ ہیکنگ کے لیے آسان ہدف ہوتے ہیں۔ انھیں کرپٹو کرنسی بھجوانے کے لیے استعمال کیا جاتا ہے اور یہ صارفین کو یہ اجازت دیتے ہیں کہ وہ دیکھ سکیں کہ ان کے پاس کتنے ٹوکن ہیں۔ بہت سے ماہرین کہتے ہیں کہ کرپٹو کرنسی کی بڑی مقدار کو جس کی روزانہ ضرورت نہ ہو، ایسے ’کولڈ‘ والٹ میں بھجوانا چاہیے جو انٹرنیٹ سے جڑا ہوا نہ ہو۔ چین انیلیسز کا کہنا ہے کہ زیادہ تر حملے نام نہاد لزارس گروپ کی جانب سے ہوئے۔ یہ وہ گروپ ہے جس پر امریکہ نے پابندیاں عائد کر رکھی ہیں۔ اس گروپ کے بارے میں یہ خیال ظاہر کیا جاتا ہے کہ اسے شمالی کوریا کی بنیادی انٹیلیجنس ایجنسی دی ریکوناسینس جنرل بیورو کنٹرول کرتا ہے۔ لزارس گروپ پر ‘وانا کرائے‘ پر رینسم وئیر اٹیک، بین الاقوامی بینکوں اور کسٹمرز کے اکاؤنٹس کی ہیکنگ اور سنہ 2014 میں سونی پکچرز پر ہونے والے سائبر حملوں میں بھی شامل ہونے کے الزامات لگتے رہے ہیں۔ رپورٹ میں گذشتہ برس کے حملوں کے حوالے سے یہ بھی کہا گیا ہے کہ شمالی کوریا کے قبضے میں فنڈز آ گئے تو اس نے ان کی پردہ پوشی اور کیش آؤٹ کرنے کے لیے بہت احتیاط سے منی لانڈرنگ کا عمل شروع کیا۔اقوام متحدہ کے پینل نے جو شمالی کوریا پر پابندیوں کا جائزہ لیتا ہے، پیانگ یانگ پر الزام عائد کیا ہے کہ وہ اپنے جوہری اور بیلسٹک میزائل پروگرام کی مدد کے لیے چوری شدہ فنڈز کا استعمال کر رہا ہے تاکہ بین الاقوامی پابندیوں سے بچا جا سکے۔ایک اور واقعے میں امریکہ نے گذشتہ برس فروری میں شمالی کوریا سے تعلق رکھنے والے تین کمپیوٹر پروگرامرز پر بڑے پیمانے پر ہیکنگ کرنے کا الزام عائد کیا تھا۔ کہا گیا ہے کہ ان کا مقصد ایک اعشاریہ تین بلین ڈالر کی رقم اور کرپٹو کرنسی کو چوری کرنا تھا۔  امریکی محکمہ انصاف کے مطابق سائبر حملوں میں بینکوں سے لے کر ہائی وڈ کے فلم سٹوڈیوز تک سبھی متاثر ہوئے ہیں۔
Science,،تصویر کا ذریعہBBC/DILIP KUMAR SHARMAڈاکٹر بروا کا کہنا ہے کہ وہ 25 سال پہلے ہی یہ کارنامہ انجام دے چکے ہیں‘میں نے 25 سال پہلے انسان کے جسم میں ایک سؤر کا دل لگایا تھا، اس دوران میں نے اپنی تحقیق کی بنیاد پر دنیا کو بتایا تھا کہ سؤر کا ہر عضو انسانی جسم میں لگایا جا سکتا ہے لیکن اس وقت کسی نے میرا ساتھ نہیں دیا تھا۔‘’یہاں کی حکومت نے مجھے جیل میں ڈال دیا تھا اور اب اتنے عرصے بعد دنیا امریکی ڈاکٹروں کی جانب سے سؤر کے دل کے انسان میں ٹرانسپلانٹ کی بات کو ایک کامیاب تجربے کے طور پر دیکھ رہی ہے جبکہ یہ تحقیق اور تجربہ سب سے پہلے میں نے کیا تھا۔‘71 سال کے ٹرانسپلانٹ سرجن ڈاکٹر دھنی رام بروا یہ کہتے ہوئے غصے میں بار بار میز پر مکہ مارتے ہوئے چیخنا شروع کر دیتے ہیں۔سال 2016 میں فالج کے حملے کے بعد ڈاکٹر دھنی رام بروا اب ٹھیک طرح بات نہیں کر پاتے۔ ان کی اہلیہ دلیمی بروا نے ان کے ساتھ کئی برس تک کام کیا اور وہ ان کے احساسات سمجھتی ہیں۔ انھوں نے غصے کی وجہ اور ان کی تحقیق کے حوالے سے ان پر ہونے والے مظالم کی تفصیل بیان کی۔حال ہی میں امریکہ میں ڈاکٹروں کی ایک ٹیم نے جینیاتی طور پر تبدیل شدہ سؤر کا دل ایک شخص میں ٹرانسپلانٹ کیا ہے یعنی سرجری کی دنیا کی تاریخ میں پہلی بار سؤر کا دل انسان میں لگایا گیا۔یونیورسٹی آف میری لینڈ میڈیکل سینٹر کے ڈاکٹروں کا کہنا ہے کہ اس قسم کی سرجری دنیا میں پہلی بار کی گئی ہے اور یہ دعویٰ کیا گیا ہے کہ ڈیوڈ بینیٹ نامی 57 سال کے شخص اب صحت یاب ہو رہا ہے۔امریکی ڈاکٹروں کی جانب سے پہلی بار ایسے ٹرانسپلانٹ کے دعوے کے بارے میں پوچھتے ہی ڈاکٹر دھنی رام نے ناراضگی کا اظہار کیا۔ لیکن اگلے ہی لمحے تھوڑی سی خوشی کا اظہار کرتے ہوئے کہا کہ آخرکار میڈیکل سائنس کے ماہرین نے 25 سال بعد یہ بات مان لیا کہ سؤر کے اعضا انسانی جسم میں پیوند کیے جا سکتے ہیں۔سؤر کا دل کسی انسان کو لگانے سے متعلق مذہبی، طبی اور حقوق کی بحثامریکی شہری کو سؤر کا دل لگا دیا گیا، کارنامہ سرانجام دینے والی ٹیم میں پاکستانی ڈاکٹر بھی شاملامریکہ میں ’مردہ دماغ‘ شخص میں سور کے گردے کا کامیاب ٹرانسپلانٹ،تصویر کا ذریعہUNIVERSITY OF MARYLAND SCHOOL OF MEDICINEڈیوڈ بینیٹ دنیا کے پہلے شخص ہیں جن کے جسم میں سؤر کا دل لگا گیا ہے’1997 میں آپریشن کے بعد جیل بھیج دیا گیا‘ریاست آسام کے سونا پور علاقے میں رہنے والے ڈاکٹر دھنی رام بروا، ہارٹ سٹی اور سٹی آف ہیومن جینوم کے نام سے ایک میڈیکل انسٹیٹیوٹ چلاتے تھے۔ ڈاکٹر باروا کے مطابق امریکی ڈاکٹروں کی جانب سے جینیاتی طور پر تبدیل شدہ سؤر کے دل کی پیوند کاری کوئی نئی بات نہیں۔ ان کا دعویٰ ہے کہ امریکی ڈاکٹروں نے یہ کارنامہ اسی تکنیک کی بنیاد پر حاصل کیا جو انھوں نے برسوں پہلے اپنی تحقیق کے ذریعے استعمال کی تھی۔انسانی جسم میں سؤر کے دل کی پیوند کاری کے بارے میں بی بی سی سے بات چیت میں ڈاکٹر بروا نے کہا ’میں نے پہلی بار یکم جنوری 1997 کو ایک 32 سال کے شخص کے جسم میں سؤر کے دل کی پیوند کاری کی تھی۔ اس سرجری سے قبل 100 سے زائد تحقیق کی گئی تھیں اور اس بات کو یقینی بنایا گیا تھا کہ انسانی جسم سؤر کے کئی اعضا کو قبول کرتا ہے۔‘‘یہ ایک کامیاب سرجری کا نتیجہ تھا کہ دل کی پیوند کاری کے بعد مریض 7 دن تک زندہ رہا لیکن مریض کو متعدد انفیکشن ہونے کے سبب اس کی جان نہیں بچائی جا سکی۔ درحقیقت مریض کے دل کے نچلے چیمبر میں سوراخ تھا جسے وینٹریکولر سیپٹل ڈیفیکٹ کہا جاتا ہے۔ جس کی وجہ سے مریض کو کئی طرح کے انفیکشن ہو گئے تھے۔‘ڈاکٹر دھنی رام بروا نے ہانگ کانگ کے ایک سرجن ڈاکٹر جوناتھن ہو کی شنگ کے ساتھ مل کر سونا پور میں اپنے ہارٹ انسٹی ٹیوٹ میں یہ سرجری کی تھی۔تقریباً 15 گھنٹے کی اس سرجری میں ڈاکٹر بروا نے سؤر کا دل اور پھیپھڑے اس مریض میں لگائے تھے۔ لیکن مریض کی موت کے بعد اس ٹرانسپلانٹ پر بڑا تنازع کھڑا ہو گیا تھا۔مقامی میڈیا میں اس واقعے کی خبر پھیلنے کے بعد، دونوں ڈاکٹروں کو مجرمانہ قتل اور انسانی اعضا کی پیوند کاری ایکٹ 1994 کے تحت گرفتار کر لیا گیا تھا۔سکاٹ لینڈ کے رائل کالج آف گلاسگو سے کارڈیو سرجری کی تعلیم حاصل کرنے والے ڈاکٹر دھنی رام اس واقعے کو یاد کرتے ہوئے کہتے ہیں ‘آج پوری دنیا میں پگ ہارٹ ٹرانسپلانٹ کی دھوم مچی ہوئی ہے لیکن مجھے اس وقت جیل میں ڈال دیا گیا تھا اور انسٹی ٹیوٹ میں توڑ پھوڑ کی گئی۔ 40 دن جیل میں رہنا پڑا، حکومت یا میڈیکل کے شعبے میں کام کرنے والے کسی شخص نے میری مدد نہیں کی تھی اور آج بھی میرے خلاف وہ کیس چل رہا ہے۔‘،تصویر کا ذریعہBBC/DILIP KUMAR SHARMAڈاکٹر بروا نئی نئی ادویات ایجاد کرنے کا دعوی کرتے ہیںایک سوال کے جواب میں ڈاکٹر دھنی رام کہتے ہیں ‘میں نے گلاسگو میں کارڈیو سرجری کرنے کے بعد برطانیہ، ابوظہبی سمیت کئی ممالک میں کام کیا۔ میں اس وقت کی وزیر اعظم اندرا گاندھی کے کہنے پر اپنے ملک واپس آیا۔ لیکن اس دوران یہاں کی حکومت نے میرے ساتھ بہت برا کیا، جیل سے باہر آنے کے بعد میں نے اپنی تحقیق جاری رکھی۔ اب تک میں نے 23 ایسی دوائیں ایجاد کی ہیں جو دل، ایچ آئی وی، ذیابیطس جیسی بیماریوں کے علاج کے لیے استعمال ہو رہی ہیں۔‘ڈاکٹر دھنی رام کا دعویٰ ہے کہ ان کی بنائی ہوئی ایک ایسی دوا ہے جس کے انجکشن سے اب دل کے مریض کو کسی قسم کی سرجری کی ضرورت نہیں پڑے گی۔ان کا کہنا ہے کہ ‘میں نے دل کی جو دوائی تیار کی ہے اس سے انسان کے جسم میں سؤر کا دل لگانے کی ضرورت نہیں پڑے گی۔ یہ دوا انجیکشن کی صورت میں تیار کی گئی ہے، جس سے دل کے مریض کو ہارٹ ٹرانسپلانٹ کی ضرورت نہیں پڑے گی۔ اور نہ ہی کسی بھی قسم کی دوسری سرجری کی ضرورت ہوگی۔‘تاہم، جب ڈاکٹر دھنی رام سے ان ایجاد شدہ دوائیوں کے کلینیکل ٹرائل اور متعلقہ ہیلتھ ایجنسیوں سے منظوری حاصل کرنے کے بارے میں پوچھا گیا تو انہوں نے اس بارے میں زیادہ کچھ نہیں بتایا۔،تصویر کا ذریعہBBC/DILIP KUMAR SHARMAڈاکٹر دھنی رام بردا کا انسٹی ٹیوٹڈاکٹر دھنی رام کے ساتھ طویل عرصے تک کام کرنے والی ڈاکٹر گیتا کہتی ہیں ‘یہ ادویات طویل عرصے کی تحقیق کے بعد تیار کی گئی ہیں۔ اس کے لیے انڈین کونسل آف میڈیکل ریسرچ سمیت دیگر ایجنسیوں سے رابطہ کرنا پڑتا ہے، لیکن یہ ایک طویل عمل کا حصہ ہے جس کے بعد اجازت دی جاتی ہے۔ ہم نے کورونا ویکسین بھی تیار کی تھی اور آئی سی ایم آر کو لکھا تھا لیکن ہمیں اجازت نہیں ملی اور انتظار کرنے کے لیے کہا گیا۔‘ممبئی کے بھابھا اٹامک ریسرچ سینٹر سے پوسٹ ڈاکٹریٹ کرنے والی ڈاکٹر گیتا کہتی ہیں ‘ڈاکٹر دھنی رام نے ایچ آئی وی کی دوا بھی تیار کی ہے جس میں مریض کو 10 دن کا کورس کرنا پڑتا ہے۔ مریض کو روزانہ ایک انجکشن دیا جاتا ہے۔ جس کے بعد کوئی شخص ایچ آئی وی کی دوا لیے بغیر معمول کی زندگی گزار سکتا ہے۔ 25 فیصد کیسز میں علاج کے بعد مریض کی ایچ آئی وی ٹیسٹ کی رپورٹ منفی آتی ہے۔‘ڈاکٹر دھنی رام اور ان کی ٹیم اپنے درجنوں مریضوں کے نام گنواتے ہوئے کہتے ہیں کہ ان کی دوائیاں کھانے کے بعد آج ملک اور بیرون ملک کے بہت سے مریض مکمل طور پر صحت مند زندگی گزار رہے ہیں۔دعؤوں پر سوالاتڈاکٹر بروا کے دعووں پر اب بھی پہلے کی طرح سوال اٹھائے جاتے ہیں۔آسام میں مقیم ایچ آئی وی ایڈز کارکن جہنبی گوسوامی نے الزام لگایا ہے کہ ڈاکٹر دھنی رام بروا کے ایچ آئی وی کے انجیکشن لینے کے بعد ریاست میں چار لوگوں کی موت ہوئی ہے۔جہنبی گوسوامی کہتی ہیں ‘میں ڈاکٹر دھنی رام بروا کی تحقیق پر سوال نہیں اٹھانا چاہتی لیکن ہم نے ان سے کئی بار کہا کہ آپ اپنی ایچ آئی وی کی دوائی ورلڈ ہیلتھ آرگنائزیشن کو بھیج دیں۔ آئی سی ایم آر سے اجازت لیں لیکن وہ کسی کی نہیں سنتے۔ ایڈز کنٹرول سوسائٹی کی جانب سے آسام حکومت پر بھی زور دیا گیا ہے کہ وہ ڈاکٹر دھنی رام کی طرف سے بنائی گئی ایچ آئی وی کی دوا کی تحقیقات کرے۔‘‘ان کا ایچ آیی وی کا انجیکشن لینے کے بعد نوگاؤں میں ایک مریض کی موت ہوگئی۔ معاشی طور پر پسماندہ اور غریب لوگ، خاص طور پر ایڈز سے اپنے رشتے داروں کی موت کے بعد، اس معاملے کو زیادہ آگے نہیں بڑھاتے۔ انہیں معاشرے کی طرف سے امتیازی سلوک کا خوف ہوتا ہے۔‘کتوں کی سیکورٹی کے درمیان تحقیقسونا پور میں واقع ڈاکٹر دھنی رام بروا ہارٹ سٹی اور سٹی آف ہیومن جینوم کے باہر کسی بھی قسم کا کوئی سائن بورڈ نہیں ہے۔لمبی اور بلند چار دیواری میں گھری پہاڑی پر واقع اس ہارٹ انسٹی ٹیوٹ میں ڈاکٹر دھنی رام کی اجازت کے بغیر کوئی بھی داخل نہیں ہو سکتا۔ان کے اس ادارے میں 200 سے زائد آوارہ کتے ہیں جو کسی اجنبی کو داخل نہیں ہونے دیتے۔تاہم ان سے کتوں کے بارے میں پوچھا گیا تو ڈاکٹر دھنی رام مسکراتے ہوئے کہتے ہیں ‘میں میڈیکل سائنس کی دنیا میں مسلسل نئی تحقیق کر رہا ہوں، لیکن ہمیں حکومت کی جانب سے کوئی تحفظ نہیں دیا گیا، اب صرف یہی کتے میری حفاظت کرتے ہیں۔‘
Science,،تصویر کا ذریعہGetty Imagesکلاڈیا اور لیوس کی ملاقات بہت کم عمری میں ہوئی تھی۔ پہلی نظر میں ہی انھیں یہ لگا کہ وہ ایک دوسرے کے لیے بنے ہیں۔ ان کے رشتے کی ابتدا میں جذبات کی شدت بہت زیادہ تھی۔ وہ ہر وقت ایک دوسرے کے بارے میں سوچتے رہتے تھے۔ ایک دوسرے سے متاثر رہتے تھے۔ان میں ایک دوسرے کو چھونے سے ہی جنسی جذبات بھڑک اٹھتے تھے اور وہ اکثر ایک دوسرے کے ساتھ جنسی تعلق قائم کرتے رہتے تھے۔  انھوں نے اپنی تمام عمر ایک دوسرے کے ساتھ گزاری۔ اگرچہ اس دوران ان کے کچھ صحت کے مسائل بنے لیکن وہ مجموعی طور پر صحت مند اور اپنے کام خود کرنے والا جوڑا ہیں۔ وہ اپنے علاقے کے قریبی ڈے کیئر سینٹر میں وقت گزارتے ہیں، چہل قدمی کرتے ہیں اور گھر کے کام میں ایک دوسرے کا ہاتھ بٹاتے ہیں۔ گاہے بگاہے وہ اپنے پوتے پوتیوں کا خیال بھی رکھتے ہیں۔یہ دونوں اب بھی ایک دوسرے کے لیے پرکشش ہیں لیکن اب ان جذبات کی نوعیت مختلف ہے۔ وہ اپنی محبت اور جسمانی تعلق سے خوش ہیں۔ یہ زندگی کے ہمسفر والی محبت ہے یعنی اس تعلق کا مزہ کہ جسے آپ چاہتے ہیں اور وہ عمر بھر آپ کے ساتھ ہے۔  جنس اور شہوت انسانی جنسی عمل کے دو مختلف مگر اہم پہلو ہیں۔ پوری زندگی اس عمل کے بارے میں سمجھا جاتا ہے کہ روز مرہ زندگی میں جسم کی کشش، باہمی لطف اور مزاح کیسے اس سے جڑا ہے۔  معمر افراد کو بھی بچوں، نوعمروں، نوجوانوں اور بڑوں کی طرح خوش اور تندرست رہنے کی ضرورت ہوتی ہے، اگرچہ ان کے بارے میں کم ہی ایسا سوچا جاتا ہے، خاص طور پر ان لوگوں میں جو ادارہ جاتی زندگی گزارتے ہیں لیکن ان کی خواہشات عمر کے ساتھ غائب نہیں ہوتی ہیں۔ عمر بڑھنے کے ساتھ ساتھ جنسی طور پر متحرک رہنے کو ایک بنیادی حق اور اچھے معیار زندگی کی علامت تصور کیا جاتا ہے۔ جس طرح ایک انسان بطور مرد یا خاتون کے اپنے آپ کو محسوس کرتا ہے یا اس کا اظہار کرتا ہے، یہ ایک حقیقت ہے جو تمام عمر قائم رہتی ہے۔ اسے ہی جنسیت کہتے ہیں۔،تصویر کا ذریعہGetty Imagesزیادہ تر عمررسیدہ افراد جنسی طور پر متحرک رہتے ہیں اور جنسی تعلقات میں دلچسپی اور لذت عمر کے ساتھ کم نہیں ہوتی۔اگرچہ عمر، بذات خود، ان جنسی طریقوں کو تبدیل کرنے کی کوئی وجہ نہیں، جن سے زندگی بھر لطف اندوز ہوتے رہے ہوں لیکن جہاں مناسب ہو بعض جسمانی طاقت، بیماریوں یا دوائیوں کے اثرات کے مطابق ان میں کچھ بدلاؤ لانا پڑ سکتا ہے۔جب کوئی جنسی طور پر متحرک ہوتا ہے تو یہ تبدیلیاں کم واضح ہوتی ہیں اور تخیل، حسی محرک اور مددگار ماحول خوشی اور ملاقات کے لیے قبولیت کو بڑھا سکتی ہیں۔ان بیرونی محرکات کے بارے میں تحقیق کے دوران ان ضروریات کا جائزہ لیا گیا جن کے بارے میں معمر افراد زیادہ بات کرتے ہیں۔ مردوں میں ٹاپیکل کریم سے لے کر پینائل ہارنس تک، عضو تناسل کی کارکردگی کے بارے میں سب سے زیادہ فکر پائی جاتی ہے جبکہ خواتین کی دلچسپی زیادہ تر جنسی عمل میں تکلیف سے بچنے کے علاوہ شہوت انگیزی کے محرکات جیسے عطریات اور جنسی کھلونوں میں دکھائی دیتی ہے۔تاہم اس بات کو سمجھنا بھی ضروری ہے کہ ایسے بالغ بھی ہیں جو جنسی سرگرمیوں میں حصہ نہ لینے کا انتخاب کرتے ہیں اور یہ بھی معمول کی بات ہے۔یہ بھی پڑھیے’37 سال کی عمر تک سیکس نہ کرنے پر افسوس‘معمر افراد میں سیکس کی چاہ پہلے سے زیادہکیا دنیا میں سیکس ہر جگہ ایک جیسا ہے؟کیا سیکس کی لت کوئی بیماری ہے؟،تصویر کا ذریعہGetty Imagesبڑھتی عمر کے ساتھ جنسیت کو متاثر کرنے والے نفسیاتی اور سماجی عوامل بہت اہم ہیں۔ بہت سی ثقافتوں میں، سیکس نوجوانوں کا کام سمجھا جاتا ہے اور بوڑھے لوگ ممکنہ طور پر اس سے کم ہی تعلق جوڑتے ہیں جو ان کی خود اعتمادی کو منفی طور پر متاثر کر سکتا ہے جس کے نتیجے میں ان کی جنسی کارکردگی پر اثر پڑ سکتا ہے۔مثال کے طور پر، بیوہ یا رنڈوا ہونے کے جذباتی اور جنسی صحت کے لیے بہت سے مضمرات ہوتے ہیں کیونکہ وہ لوگ جو اپنی زندگی کے زیادہ تر عرصے ایک رشتے میں رہے ہیں وہ یہ نہیں جانتے ہوں گے کہ اپنے طویل مدتی جنسی احساسات کا کیا کیا جائے۔یونیورسٹی آف دی ایلڈرلی کے طلبا سے حاصل کردہ معلومات کے مطابق 93 فیصد کا کہنا تھا کہ جنسیت ان کی بہبود کا ایک بہت اہم جزو ہے اور 71 فیصد کا کہنا تھا کہ جب جنسی عمل کا سلسلہ کم ہو بھی جائے تو بھی ان کی جنسی خواہش فعال رہتی ہے اور وہ اپنے ساتھی سے پیار کا اظہار کرتے ہیں۔ڈوپامائن کے اثر کے تحت جو ایک شدید اور پرجوش محبت تھی، وہ اب اپنے ساتھی سے محبت ہے۔ اس ساتھی سے محبت جس سے آپ پیار کرتے ہیں جس میں اب حسیات اور جذبات غالب ہیں مگر وہیں نیورو ٹرانسمیٹرز (سیروٹونن اور آکسیٹوسن) بھی ہیں جن کے اثرات مسکن ہیں۔یہ تبدیلیاں جنسی عمل کے دوران جذباتی کشادگی، رشتوں کے دوران لذت سے محرومی اور جنسی عمل کے بعد اپنے موڈ پر اطمینان میں ظاہر ہو سکتی ہیں۔جنس کو مدنظر رکھتے ہوئے، لوگوں کی اپنے ذہن میں موجود ان کی اپنی شبیہ میں فرق پایا جاتا ہے، مثال کے طور پر جنسی جوش کی شدت (54% مرد/45% خواتین) یا دی جانے والی اور موصول ہونے والی چیزوں کے درمیان توازن (63% مرد/36% خواتین)۔لذتوں کی محبت زندگی بھر برقرار اور پھیلتی رہتی ہے۔ ہمیں یہ نہیں بھولنا چاہیے کہ اگر ہم پہلے سے ان میں شامل نہیں تو ہم سب آنے والے چند برس میں بوڑھے ہو جائیں گے اور ہم بھی وہی چاہیں گے جو سب چاہتے ہیں یعنی کہ لطف اندوزی، وقار، رازداری اور بغیر کسی مداخلت کے کسی فرد کی توجہ۔
Science,"،تصویر کا ذریعہAISHA KHATIBکینیڈا کی ایک ڈاکٹر نے یوگینڈا کی ایک پرواز میں ’کرشمائی’ بچے کی پیدائش پر اپنی خوشی کے بارے میں بتایا ہے۔ٹورنٹو یونیورسٹی کی پروفیسر ڈاکٹر عائشہ خطیب کو اپنی قطر ایئرویز کی دوحہ سے اینٹیبے جانے والی پرواز میں بیٹھے تقریباً ایک گھنٹہ ہی ہوا تھا کہ ایک کال آ گئی۔سعودی عرب سے اپنے گھر جانے والی یوگینڈا کی ایک تارک وطن خاتون اپنے پہلے بچے کو جنم دینے والی تھیں۔بچہ ابھی اپنی ماں کے بطن میں 35 ہفتوں کے اوائل میں تھا لیکن اس کی صحت مند پیدائش ہوئی اور ڈاکٹر کے نام پر بچی کا نام ’میراکل عائشہ‘ یا ’کرشماتی عائشہ‘ رکھا گیا۔ڈاکٹر عائشہ خطیب کورونا وائرس سے متاثرہ ٹورنٹو میں کام کے سخت شیڈول سے نکل کر اپنے سفر کے تیسرے مرحلے میں فرصت سے لطف اندوز ہو رہی تھیں لیکن جب انٹرکام پر آواز آئی کہ ’کیا اس پرواز میں کوئی ڈاکٹر سوار ہے‘ تو عائشہ خطیب نے کوئی پس و پیش نہیں دکھائی۔ڈاکٹر خطیب نے بی بی سی نیوز کو بتایا کہ ’مجھے مریض کے ارد گرد لوگوں کا ایک ہجوم جمع نظر آیا۔‘اس وقت انھیں یہ خیال آیا کہ یہ دل کے دورے جیسی کوئی نازک صورتحال ہو گی۔،تصویر کا ذریعہAISHA KHATIBولادت کے بعد ماں اور بچی کو بزنس کلاس میں منتقل کر دیا گیاانھوں نے بتایا کہ ’جب میں قریب پہنچی تو دیکھا کہ ایک خاتون سیٹ پر لیٹی ہیں، ان کا سر راہداری کی طرف جبکہ پاؤں کھڑکی کی طرف ہیں اور بچے کی پیدائش ہو رہی ہے۔‘ڈاکٹر خطیب کی مدد دو دیگر مسافروں نے کی۔ ان میں ایک نرس جبکہ دوسری بین الاقوامی تنظیم ڈاکٹرز ود آؤٹ بارڈرز (ایم ایس ایف) کی ایک ماہرِ اطفال ڈاکٹر تھیں۔انھوں نے بتایا کہ بچہ کی رونے کی آواز ’بلند‘ تھی۔ فوری معائنے کے بعد انھوں نے بچے کو بغور معائنے کے لیے ماہر اطفال کے حوالے کر دیا۔ڈاکٹر خطیب کہتی ہیں کہ ’میں نے بچی کی طرف دیکھا، وہ ٹھیک تھی اور پھر میں نے ماں کی طرف دیکھا اور وہ بھی ٹھیک تھیں۔‘یہ بھی پڑھیےپی آئی اے کی پرواز پر بچی کی پیدائشہوائی جہاز کے ٹوائلٹ کے کوڑے دان سے نوزائیدہ بچہ ملنے کا انکشاف’حاملہ ہونا چاہتی ہوں لیکن بچہ نہیں چاہتی‘’پھر میں نے کہا کہ مبارک ہو لڑکی ہوئی ہے۔ اس پر پورا جہاز تالیاں بجا کر خوش ہونے لگا۔ پھر احساس ہوا کہ اوہ، میں ہوائی جہاز میں ہوں اور ہر کوئی دیکھ رہا ہے۔‘’سب سے اچھی بات یہ کہ انھوں نے بچی کا نام میرے نام پر رکھنے کا فیصلہ کیا۔‘اپنے نام پر نام رکھنے کے لیے تحفے کے طور پر ڈاکٹر خطیب نے بچی کو اپنے گلے سے سونے کا ہار نکال کر دے دیا جس پر عربی میں عائشہ لکھا ہوا تھا۔’میں نے سوچا کہ میں اسے بچی کو یہ تحفہ دوں گی جو اس کے پاس اس ڈاکٹر کی ایک چھوٹی سی نشانی ہو گی جو دریائے نیل کے اوپر 35,000 فٹ کی بلندی پر پرواز کرتے ہوئے، اسے دنیا میں لائی۔‘بچی کی ولادت پانچ دسمبر کو ہوئی تھی لیکن ڈاکٹر خطیب ٹورنٹو میں کووِڈ کے مریضوں کے علاج میں اس قدر مصروف تھیں کہ وہ رواں ہفتے تک ان تصاویر کو شیئر نہ کر سکیں۔انھیں 18 دسمبر کو یوگینڈا سے واپس بلایا گیا تھا، جہاں مقامی کارکنوں کو تربیت دی جا رہی تھی۔ اس پرواز کے دوران بھی ان کے طیارے میں طبی ماہر کے لیے ایک اور آواز لگائی گئی۔ڈاکٹر خطیب نے ہنستے ہوئے کہا کہ ’خوش قسمتی سے وہاں ایک اور ڈاکٹر موجود تھا اور میں نے کچھ اس طرح کہا کہ اسے آپ سنبھالیں،  میں نے دو ہفتے پہلے ہی ایک بچی کی ولادت کروائی ہے۔ اگر آپ کو میری ضرورت ہو تو میں 25-اے سیٹ پر موجود ہوں۔‘"
Science,،تصویر کا ذریعہGetty Imagesجوکووچ ان بڑے کھلاڑیوں میں سے ایک ہیں جو ویکسین کی مخالفت کرتے ہیںجہاں دنیا بھر کے لوگوں کی نظر کووڈ کی ویکسین کے قوانین کے حوالے سے ٹینس کے نمبر ون کھلاڑی نوواک جوکووچ اور ان پر آسٹریلوی حکام کی طرف سے لگائی گئی پابندیوں پر تھی، وہیں تھیاگو مونٹیرو نے آرام سے آسٹریلین اوپن کے لیے اپنی تربیت جاری رکھی۔ٹینس کی دنیا میں 89 ویں نمبر کے برازیلین کھلاڑی واقعی ٹورنامنٹ میں جگہ نہ ملنے کا خطرہ مول نہیں لے سکتے، کیونکہ اب وہ صرف اپنے پہلے راؤنڈ کے میچ میں آ کر ہی ایک لاکھ ڈالر کی انعامی رقم حاصل کر لیں گے۔لیکن یہ ویکسین لگوانے کی سخت پالیسی نہیں تھی جس کی وجہ سے مونٹیرو نے مقابلے سے پہلے ہی اپنی ویکسین مکمل کر لی تھی۔مونٹیرو نے بی بی سی کو بتایا کہ ’میری ویکسینیشن کے فیصلے کا آسٹریلین اوپن سے کوئی تعلق نہیں تھا۔ یہ اپنی اور دوسروں کی حفاظت کا معاملہ تھا۔‘ایسوسی ایشن آف ٹینس پروفیشنلز (اے ٹی پی) کے مطابق مونٹیرو کی طرح 100 بڑے بڑے ٹینس کے مرد کھلاڑیوں میں سے 95 فیصد سے زیادہ اور مجموعی طور پر 80 فیصد مرد کھلاڑی دو مرتبہ کووڈ سے بچاؤ کے ٹیکے لگوا چکے ہیں۔لیکن یہ سب آسٹریلین اوپن کے اکتوبر 2021 میں اپنی لازمی ویکسینیشن پالیسی کے اعلان کے بعد ہوا تھا۔ اس اعلان سے پہلے ٹیکہ لگوانے والے مرد کھلاڑیوں کا تناسب 65 فیصد تھا۔خواتین کی ٹینس ایسوسی ایشن (وی ٹی اے) کے جاری کردہ تازہ ترین اعداد و شمار سے پتہ چلتا ہے کہ 80 فیصد سے زیادہ خواتین کھلاڑی دو دو ٹیکے لگوا چکی ہیں۔ چھ جنوری 2022 تک ویکسین لگوانے والی ٹاپ کی 100 خواتین کھلاڑیوں کی شرح 85 فیصد ہو چکی تھی۔،تصویر کا ذریعہGetty Imagesبرازیل کے نمبر ون ٹینس سٹار تھیاگو مونٹیرو کہتے ہیں کہ انھوں نے ویکسین آسٹریلین اوپن کے لازمی قوانین کی وجہ سے نہیں لگوائی تھیجوکووچ کی طرح کے معاملات باسکٹ بال، گالف اور فٹ بال سمیت دیگر کھیلوں میں بھی دیکھے گئے ہیں۔لیکن سوال یہ ہے کہ کچھ بڑے بڑے ایتھلیٹس جو کہ صحت کے بارے میں دنیا میں سب سے زیادہ باشعور لوگ ہوتے ہیں، ٹیکے لگوانے سے اتنا ہچکچاتے کیوں ہیں؟یہ ایک ایسا سوال ہے جس کا جواب دینا مونٹیرو کے لیے بھی مشکل ہے۔وہ ان ساتھیوں کا نام نہیں لینا چاہتے جو ویکسین کے بارے میں مختلف خیالات رکھتے ہیں، لیکن انھوں نے یہ اعتراف ضرور کیا کہ انھیں اس بات پر بڑی حیرت ہوئی تھی کہ پیشہ ور کھلاڑی سائنسی مشورہ ماننے سے انکار کر رہے تھے۔’میں واقعی نہیں جانتا کہ یہ کیوں ہو رہا ہے، لیکن مجھے شک ہے کہ یہ سب غلط معلومات کا نتیجہ ہے۔‘برطانیہ کی سولینٹ یونیورسٹی سے منسلک سپورٹس سائیکالوجسٹ ڈاکٹر ڈیرن برٹن کہتے ہیں کہ اس ہچکچاہٹ کو سمجھنے کے لیے پہلا قدم یہ سمجھنا ہے کہ کھلاڑی ہم میں سے زیادہ تر کے مقابلے میں اپنے جسم کے بارے میں زیادہ فکر مند ہوتے ہیں۔برٹن کہتے ہیں کہ کھلاڑیوں کے لیے ان کے جسم ان کی سب سے قیمتی چیز ہوتے ہیں۔‘’اگر انھیں اس بارے میں پوری معلومات فراہم نہیں کی گئیں یا انھیں غلط اطلاع دی گئی ہے تو ان میں سے کچھ ممکنہ طور پر ویکسین لینے میں ہچکچائیں گے۔‘وہ کہتے ہیں کہ ’مثال کے طور پر ابتدا میں خدشات تھے کہ کیا ٹیکہ ان کی کارکردگی کو متاثر کر سکتا ہے، یا یہ چیز اینٹی ڈوپنگ ٹیسٹ میں بھی ظاہر ہو سکتی ہے۔‘پچھلے سال جوکووچ نے کہا تھا کہ وہ ’ویکسینیشن کے خلاف‘ ہیں۔برٹن جیسے ماہرین کا خیال ہے کہ اگر جوکووچ جیسا مشہور اور بااثر نام عوامی طور پر ویکسین کے بارے میں سوال کرتا ہے تو صورتحال مزید پیچیدہ ہو جاتی ہے۔،تصویر کا ذریعہGetty Imagesاین ایف ایل کے سٹار کھلاڑی ایرون راجرز نے بھی کووڈ۔19 کے متعلق خدشات کا اظہار کیا ہےامریکہ میں نیشنل فٹ بال لیگ (این ایف ایل) میں بھی ایسی ہی صورتحال پیدا ہو گئی تھی۔ این ایف ایل کے مطابق اس کے 90 فیصد سے زیادہ کھلاڑی دو ٹیکے لگوا چکے ہیں لیکن این ایف ایل سٹار ایرون راجرز نے متنازعہ طور پر کووڈ 19 کے خلاف حفاظتی ٹیکے پر ہومیوپیتھی کو ترجیح دی۔ان پر یہ بھی الزام ہے کہ انھوں نے عوام کو ویکسین کے بارے میں گمراہ کیا ہے۔انگلش فٹ بال میں بھی ویکسین کے بارے میں کچھ ہچکچاہٹ نظر آتی ہے، کیونکہ کووڈ 19 کی وجہ سے متعدد میچ ملتوی ہو چکے ہیں۔گذشتہ دسمبر برطانیہ میں انگلینڈ کی فٹ بال لیگ کی طرف سے کیے گئے ایک سروے میں انکشاف کیا گیا تھا کہ اس کی 72 پیشہ ور ٹیموں کے ایک چوتھائی کھلاڑی ’ویکسین لینے کا ارادہ نہیں رکھتے۔‘اسی طرح پریمیئر لیگ میں 23 فیصد کھلاڑیوں نے دوسرا ٹیکہ نہیں لگوایا ہے۔ناٹنگھم ٹرینٹ یونیورسٹی میں سپورٹ، ہیلتھ اینڈ دی باڈی کے سینیئر لیکچرر ڈاکٹر گیون ویڈن کہتے ہیں کہ ’ہم کھلاڑیوں کو سُپر ہیومن سمجھتے ہیں، لیکن وہ بھی ہماری طرح غلط معلومات یا سازشی مفروضوں کا شکار ہو سکتے ہیں۔‘ویڈن ایک نئے پروگرام کے رابطہ کار بھی ہیں جو خاص طور پر کھلاڑیوں میں ویکسین سے متعلق ہچکچاہٹ پر توجہ مرکوز کرے گا۔ وہ متنبہ کرتے کھلاڑیوں کو حفاظتی ٹیکوں کی بحث میں سے علیحدہ نہیں کیا جانا چاہیے۔یہ بھی پڑھیےجوکووچ عدالتی جنگ جیت گئے، آسٹریلیا میں داخلے کی اجازت اور فوری رہائی کا حکمبل گیٹس کورونا وائرس سے متعلق سازشی نظریات کا مرکز کیسے بنےوہ کہتے ہیں کہ ’اگر نوواک جوکووچ اس کے بارے میں کچھ بھی نہیں کہتے تو پھر بھی ہم دنیا میں بڑے پیمانے پر ویکسین سے متعلق ہچکچاہٹ دیکھتے ہیں۔‘لیکن وہ اس بات سے اتفاق کرتے ہیں کہ ویکسین کے خلاف اعلیٰ سطحی اختلاف ویکسین کی شرح کو بڑھانے کے لیے حکام کی کوششوں میں مددگار نہیں ہے۔’چاہے یہ ان کا ارادہ ہو یا نہ ہو، جوکووچ اپنی حیثیت اور ممکنہ طور پر اپنے تاثرات اور خیالات کی وجہ سے ویکسین پر اٹھائے جانے والے شکوک و شبہات کے پوسٹر بوائے بن گئے ہیں۔‘،تصویر کا ذریعہGetty Imagesسپورٹس سائیکالوجسٹ کہتے ہیں کہ کھلاڑی بھی اتنا ہی سازشی نظریات کا شکار ہو سکتے ہیں جتنا کہ عام لوگاگرچہ طبی حکام، کھیلوں کے اداروں اور یہاں تک کہ ٹیموں کی طرف سے ویکسین کے لازمی کیے جانے نے کھلاڑیوں میں جذبہ پیدا کرنے میں مدد کی ہے، لیکن پھر بھی ڈیرن برٹن متنبہ کرتے ہیں کہ یہ ایک ایسا حل ہے جو ایتھلیٹس کو ’ویکسین کے سفیر‘ کے طور پر پیش کرنے کی کوششوں کو بھی متاثر کر سکتا ہے۔’آپ جتنا زیادہ کسی چیز کو لازمی بنانے کی کوشش کریں گے، اتنے ہی زیادہ لوگ اس کی مزاحمت کریں گے۔‘’اگر آپ چاہتے ہیں کہ کھلاڑی مثال قائم کریں تو آپ کو واقعی ان کو آگاہ کرنے کی کوشش کرنے کی ضرورت ہے۔‘تھیاگو مونٹیرو کے لیے ویکسین نہ لگوانا کبھی بھی آپشن نہیں تھا۔بیمار ماں ساتھ ہونے کے علاوہ انھوں نے اپنے آبائی ملک برازیل میں کووڈ سے متعلقہ چھ لاکھ اموات بھی دیکھی ہیں اور اس وجہ سے وہ کوئی خطرہ مول لینے کے لیے تیار نہیں تھے۔ جوکووچ کا نام لیے بغیر برازیل کے نمبر ون کھلاڑی نے کہا کہ کھلاڑیوں کو اپنے اقدامات کے اثرات کے بارے میں سوچنا چاہیے۔’لوگ ویکسین کے بارے میں اپنی رائے رکھ سکتے ہیں، حالانکہ یہ اچھی طرح ثابت ہو چکا ہے کہ اس سے جان بچتی ہے۔‘’لیکن میں جانتا ہوں کہ دنیا بھر میں بہت سے لوگ ہماری طرف دیکھ رہے ہیں۔ اگر ہمارے پاس واقعی ان پر اثر انداز ہونے کی طاقت ہے، تو آئیے یقینی بنائیں کہ یہ کام اچھے طریقے سے ہو۔‘
Science,"،تصویر کا ذریعہKeystone-Franceپہلے بگل بجا پھر مختصر سی پریڈ ہوئی۔ آنے والے مہمانوں نے رینجرز سے سلامی لی جن کا تعلق انڈیا سے تھا۔ اُن کا خیر مقدم کرنے والوں کا تعلق پاکستان سے تھا۔ اس کے بعد ایک تاریخی واقعہ رونما ہوا۔ یہ بات ہے 17 جنوری 1961 کی۔ دونوں ملکوں کی تاریخ میں یہ دن کئی اعتبار سے یاد گار ہے۔ اس روز تین اہم اور غیر معمولی تاریخی واقعات رونما ہوئے۔پہلا واقعہ تو یہ تھا کہ دونوں ملکوں نے اپنے اپنے زیر قبضہ سینکڑوں مربع میل کا علاقہ خالی کر دیا۔ پاکستان اور انڈیا جیسے دیرینہ حریفوں کے درمیان یہ پیشرفت غیر معمولی تھی۔ ایک ایسا معاہدہ جس پر عمل درآمد میں رکاوٹ ڈالنے کی کوشش کسی فریق کی طرف سے نہیں ہوئی۔اس روز رونما ہونے والا یہ دوسرا تاریخی واقعہ تھا۔ اُس غیر معمولی دن کا تیسرا واقعہ پاکستان رینجرز اور اس کے بعد انڈین سکیورٹی فورسز کی طرف سے دونوں ملکوں کے مہمانوں کو دی جانے والی سلامی تھی۔ گویا یہ ایک ایسا خوشگوار منظر تھا جس کے ذریعے دنیا کو یہ پیغام دیا گیا کہ اختلافات اپنی جگہ اور رواداری اپنی جگہ۔ پاکستان اور انڈیا کے درمیان اختلافات کو نمٹنانے کا ایک انداز یہ بھی تھا۔12 جنوری 1960 کے روزنامہ ’امروز‘ لاہور میں ایک خبر شائع ہوئی۔ خبر میں بتایا گیا کہ پاکستان اور انڈیا کے درمیان سرحدی تنازعات طے پا گئے ہیں۔ یہ تنازعات اس ریڈکلف ایوارڈ کی وجہ سے پیدا ہوئے تھے جس نے پاکستان اور انڈیا کے درمیان سرحد کا تعین کیا۔ اس موضوع پر پاکستان کے سابق وزیر اعظم چودھری محمد علی نے اپنی کتاب ’ظہور پاکستان‘ میں روشنی ڈالی ہے۔ چودھری محمد علی کو ریڈکلف ایوارڈ میں آل انڈیا مسلم لیگ کے نمائندے کی حیثیت سے کام کرنے کا موقع ملا تھا۔انھوں نے لکھا ہے ’سرحدوں کا مسئلہ مشکلات اور فتنہ انگیز امکانات سے معمور تھا۔ کسی اور بات سے اتنا مناقشہ اور جذبات میں ہیجان پیدا نہیں ہوا تھا جتنا پنجاب اور بنگال کی تقسیم سے۔ ہر صوبے میں خطِ تقسیم نے گنجان آباد علاقوں سے گزرنا تھا اور لاکھوں افراد کی قسمت پر اثر انداز ہونا تھا۔ اس خط نے ایک ہم آہنگ معیشت اور سڑکوں اور ریلوں کے واحد نظام مواصلات کو دو حصوں میں کاٹ دینا تھا۔‘،تصویر کا ذریعہZahoor-e-Pakistan Bookپنجاب کا نقشہ۔ نقشے میں قدرے نمایاں خط سے پنجاب کی وہ تقسیم ظاہر کی گئی ہے جس کا اعلان باؤنڈری کمیشن نے کیا۔ چوہدری محمد علی کے مطابق یہ تقسیم غیر منصفانہ تھی کیوںکہ یہ طے شدہ اصولوں کے منافی تھی’پنجاب میں وسیع نہری اور برقابی نظام کا مسئلہ بھی تھا۔ جلد بازی اور بے اصولی سے کھینچا ہوا خط بے پایاں اقتصادی نقصان اور شدید مشکلات کا باعث بن سکتا تھا۔ ایسی صورت میں عین ممکن تھا کہ کئی ایک گاؤں کے لوگ خود تو بین الاقوامی سرحد کے اس پار ہوں اور اُن کے کھیت دوسری طرف ہوں۔ اس نوعیت کے لاتعداد مسائل پیدا ہونے کا امکان تھا۔‘چودھری محمد علی نے مزید لکھا ہے کہ ریڈکلف ایوارڈ نے پنجاب سے متعلق جو فیصلہ دیا اس میں مسلم اکثریت کے کئی علاقے پاکستان کا حصہ نہیں بنائے گئے۔ ان میں فیروز پور کے علاوہ ضلع گرداس پور کی تحصیلیں گرداس پور، بٹالہ اور پٹھان کوٹ انڈیا کی طرف چلی گئیں۔ اسی طرح ضلع امرتسر کی مسلم اکثریتی تحصیل اجنالہ بھی پاکستان کو نہ مل سکی۔کانگریس فیروز پور کے حصول کے سلسلے میں کتنی بے چین تھی، بانیِ پاکستان نے اس کا ذکر جناح پیپرز میں کیا ہے۔ ان کے مطابق پنڈت نہرو نے ظہرانے کی ایک نشست میں لارڈ ماؤنٹ بیٹن سے فیروز پور کے بارے میں بات کی۔ نہرو نے انھیں دھمکی دی کہ فیروز پور اگر پاکستان کو دیا گیا تو یہ دونوں ملکوں کے درمیان جنگ کا باعث بن جائے گا۔ یوں لارڈ ماؤنٹ بیٹن اپنی رائے بدلنے پر مجبور ہو گئے اور یہ شہر انڈیا کے حصے میں آ گیا۔چودھری محمد علی نے لکھا ہے کہ تقسیم ہند کے بعد انھیں گورنر ہاؤس لاہور سے کچھ کاغذات ملے۔ ان دستاویزات کے مطابق بھی فیروز پور پاکستان کے حصے میں آیا تھا لیکن 12 اگست کو ریڈکلف کے ثالثی فیصلے کے تحت فیروز پور اور تحصیل زیرہ انڈیا کو دے دی گئیں۔وی پی مینن نے اپنی کتاب ’دی ٹرانسفر آف پاور ان انڈیا‘ میں تقسیم پنجاب اور ریڈکلف ایوارڈ کے بارے میں نسبتاً اختصار سے اظہار خیال کیا ہے۔ وہ لکھتے ہیں کہ دو جون 1947 کو تقسیم ہند کے سلسلے میں ہونے والے اجلاس کے اختتام پر وائسرائے لارڈ ماؤنٹ بیٹن نے اعلان کیا کہ وہ تقسیم ہند کے سلسلے میں ایک تقریر کریں گے جو لندن میں ریکارڈ کی جائے گی اور پوری دنیا میں سنی جائے گی۔ ،تصویر کا ذریعہTransfer of Power in Indiaتین جون 1947 کو تقسیم ہند کے تاریخی اعلان سے ایک روز پہلے، وائسرائے لارڈ ماؤنٹ بیٹن کی زیر صدارت اجلاس جس میں محمد علی جناح، پنڈت جواہر لال نہرو، نواب زادہ لیاقت علی خان، سردار عبدالرب نشتر، سردار بلدیو سنگھ اور دیگر موجود ہیںانھوں نے محمد علی جناح اور پنڈت نہرو سے درخواست کی کہ ان کی تقریر کے بعد وہ بھی آل انڈیا مسلم لیگ اور آل انڈیا کانگریس کے نمائندوں کی حیثیت سے خطاب کریں۔ اس موقع پر نہرو کی تجویز پر انھوں نے سکھ نمائندے کی حیثیت سے سردار بلدیو سنگھ کی تقریر پر بھی آمادگی ظاہر کر دی تھی۔مینن کے مطابق باؤنڈری کمیشن کے اجلاسوں میں کانگریس کی طرف سے پنجاب کی تقسیم کے بارے میں بڑے نپے تلے دلائل پیش کیے گئے۔ ان دلائل میں کہا گیا تھا کہ تقسیم پنجاب کے سلسلے میں سکھوں کے ثقافتی اور مذہبی جذبات کا احترام کیا جائے۔کانگریس کی طرف سے تجویز کیا گیا کہ اس سلسلے میں درج ذیل امور بہر صورت پیش نظر رکھے جائیں:وی پی مینن کے مطابق سکھ نمائندے نے کانگریس کے ان مطالبات میں اپنے کچھ اضافی مطالبات بھی شامل کر دیے۔ سکھوں نے دریائے چناب کا سارا مشرقی علاقہ، لائل پور(موجودہ فیصل آباد)، منٹگمری (موجودہ ساہیوال) اور ملتان کے کچھ سب ڈویژن بھی انڈیا کو دینے کا مطالبہ کیا۔مینن نے لکھا ہے کہ سکھوں کے مفادات کے تحفظ کے لیے کانگریس کے صدر مسٹر کرپلانی نے وائسرائے کو ایک خط میں لکھا کہ 'ھز میجسٹی گورنمنٹ کا منصوبہ ان (سکھوں) کے جذبات مجروح کرنے کا باعث بنے گا، اگر پنجاب میں ان کی نمایاں حیثیت کا مکمل طور پر خیال نہ رکھا گیا۔'کانگریس اور سکھوں کے مطالبات کا ذکر کرنے کے بعد انھوں نے تقسیم پنجاب کی تفصیل بیان کی ہے۔ وہ لکھتے ہیں کہ تقسیم کے نتیجے میں پنجاب کا 62 فیصد رقبہ اور 55 فیصد آبادی مغربی پنجاب یعنی پاکستان کے حصے میں آگئی۔ ،تصویر کا ذریعہNational Archives of Pakistan روزنامہ ’امروز‘ لاہور میں شائع ہونے والی پاکستان اور انڈیا کے درمیان انتقال علاقہ کی خبران کے مطابق متحدہ پنجاب میں زیادہ آمدنی دینے والا یہی علاقہ تھا۔ اس کے مقابلے میں انڈیاکے حصے میں متحدہ پنجاب کے پانچ دریاؤں میں سے تین دریا آئے۔ ان دریاؤں میں بیاس،  ستلج اور راوی کا اوپر کا حصہ شامل تھے۔اس کے علاوہ انڈیا کو ملنے والے علاقوں میں 13 اضلاع، جالندھر اور انبالہ ڈویژن سمیت امرتسر، گرداس پور اور لاہور کی کچھ تحصیلیں شامل تھیں۔ وہ لکھتے ہیں کہ ’سکھوں نے لاہور کے نہ ملنے پر احتجاج کیا جب کہ مسلمانوں نے منڈٰی ہائیڈرو الیکٹرک پروجیکٹ اور چند تصوراتی علاقے نہ ملنے پر احتجاج کیا۔‘وی پی مینن نے وضاحت نہیں کی کہ وہ تصوراتی علاقے کون سے تھے جن کے نہ ملنے پر مسلمانوں نے احتجاج کیا۔ جناح پیپرز کے مطالعے سے اندازہ ہوتا ہے کہ ان میں سے فیروز پور ہو سکتا ہے جبکہ کچھ علاقوں کا ذکر چودھری محمد علی نے اپنی کتاب میں کیا۔وہ لکھتے ہیں کہ ’لیاقت علی خان نے انھیں ہدایت کی تھی کہ وہ وائسرائے کے دفتر کے ایک اہم افسر لارڈ اسمے تک محمد علی جناح کا پیغام پہنچا دیں۔ اس پیغام میں کہا گیا تھا کہ ان کی اطلاع کے مطابق امرتسر اور جالندھر کے مسلم اکثریتی علاقوں کو انڈیا کو دیا جا رہا ہے۔ اگر ایسا ہوا تو پاکستان اور برطانیہ کے تعلقات خراب ہو سکتے ہیں۔ لارڈ اسمے نے ان اطلاعات کی تردید کر دی۔ اس پر چودھری محمد علی نے ان (اسمے) کے دفتر میں آویزاں ایک نقشے کی طرف ان کی توجہ مبذول کرائی۔‘چودھری محمد علی کے اپنے الفاظ میں ’میں نے اسے نقشے کی طرف آنے کا اشارہ کیا تاکہ اس کی مدد سے میں اسے صورتحال سمجھا سکوں۔ پنجاب کے نقشہ پر پنسل سے ایک خط کھینچا ہوا تھا۔ یہ خط اُس سرحد کے عین مطابق تھا جس کی اطلاع قائد اعظم کو دی گئی تھی۔ میں نے کہا کہ اس کے بعد میری طرف سے کوئی وضاحت غیر ضروری ہے کیونکہ وہ خط پہلے ہی نقشے پر کھنچا ہوا تھا جس کے بارے میں میں بات کرتا رہا ہوں۔ اسمے کا رنگ زرد پڑ گیا۔‘چودھری محمد علی نے مزید لکھا ہے کہ پنجاب کی تقسیم سے متعلق طے شدہ اصول یعنی مذہبی اکثریت کو نظر انداز کرنے سے متعلق وی پی مینن اور وائس رائے کے ایک معاون میجر شارٹ کی دلیل یہ تھی کہ تقسیم کے فارمولے میں یہ تبدیلی مستقبل قریب میں ممکنہ خونریزی سے بچنے کے لیے کی جا رہی ہے۔چودھری محمد علی نے لکھا کہ انھوں نے ان ملاقاتوں میں واضح کر دیا تھا کہ اُن کے یہ اندازے درست نہیں ہیں۔ وہ لکھتے ہیں کہ یہ اندازے کتنے بے بنیاد تھے، ان کا اندازہ پنجاب میں قتل عام سے ہو گیا تھا۔یہ وہ پس منظر تھا جس کی وجہ سے پنجاب کے مختلف علاقوں میں بے چینی تھی۔ اس بے چینی کے اثرات دونوں حکومتیں بھی محسوس کرتی تھیں۔ یہی چیز دونوں ملکوں کو مذاکرات کی میز پر لائی۔ یہی مذاکرات تھے جن کے نتیجے میں پاکستان اور انڈیا علاقوں کے تبادلے پر متفق ہوئے۔18 جنوری 1961 کے روزنامہ ’امروز‘ نے لکھا کہ دونوں ملکوں کے درمیان بات چیت کا فیصلہ پاکستان کے فوجی حکمران ایوب خان اور انڈیا کے وزیر اعظم پنڈت نہرو کے درمیان ایک تاریخی ملاقات میں ہوا۔ یہ ملاقات دلی کے پالم ایئرہورٹ پر ہوئی تھی۔قدرت اللہ شہاب نے اپنی خود نوشت ’شہاب نامہ‘ میں اس ملاقات کا احوال بیان کیا ہے۔ شہاب لکھتے ہیں کہ اس ملاقات میں نہرو نے اپنے مہمانوں کی طرف سرد مہری کا رویہ اختیار کیے رکھا۔ اس موقع پر انھوں نے اپنے مہمان کی طرف مسکرا کر دیکھا اور نہ مناسب لباس پہنا۔شہاب کے مطابق نہرو سفید شیروانی، گاندھی ٹوپی اور بغیر جرابوں کے ایک چپل پہن رکھی تھی۔ رسمی دعا سلام کے بعد دونوں رہنما لاؤنج میں چلے گئے جہاں ان کے درمیان ایک گھنٹہ 40 منٹ تک ملاقات رہی۔ اس ملاقات میں ایوب خان نے انھیں مشترکہ دفاع کی پیش کش کی۔ جواب میں نہرو نے کہا کہ ان کے خیال میں ’نو وار ڈیکلیریشن‘ مناسب ہو گا۔ ایوب خان نے مسئلہ کشمیر کے طے نہ ہونے تک انڈیا کی طرف سے عدم جارحیت کو بے معنی قرار دیا تو نہرو نے سردست مفاہمت کے فروغ اور سرحدی جھڑپوں سے بچنے کے لیے اقدامات پر زور دیا۔ یہ وہی سرحدی جھڑپوں سے بچنے اور مفاہمت کے فروغ کا تصور تھا جس کے نتیجے میں دونوں ملکوں کے درمیان مذاکرات کا ایک نظام الاوقات طے ہوا۔ اس نظام الاوقات کے تحت چھ جنوری 1960 کو ایک ممتاز سکھ رہنما سردار سورن سنگھ جو بعد میں انڈیا کے وزیر خارجہ بھی بنے، لاہور پہنچے۔ انھیں لاہور پہنچنے پر گارڈ آف آنر دیا گیا۔،تصویر کا ذریعہNational Archives of Pakistanروزنامہ امروز: 12 جنوری 1960 پاکستان اور انڈیا کے درمیان مذاکرات کے بعد سرحدی علاقوں کے تبادلے پر معاہدے کی پہلی خبرسردار سورن سنگھ دو روز تک پاکستان میں رہے۔ پہلے روز لاہور میں ان کے پاکستانی حکام سے جامع مذاکرات ہوئے۔ اگلے روز وہ راولپنڈی پہنچے جہاں ایوب خان سے انھوں نے ملاقات کی۔ راولپنڈی پہنچنے پر انڈین وفد کا استقبال وزیر خارجہ منظور قادر نے کیا۔لاہور کے مذاکرات میں علاقوں کی ملکیت، دونوں جانب سے فوجی پکٹوں کی تعمیر اور پہرے وغیرہ سے متعلق قواعد و ضوابط طے کیے گئے۔ اس کے علاوہ دیگر تکنیکی امور طے کرنے کے لیے دو سب کمیٹیاں قائم کی گئیں۔ انڈین ڈپٹی ہائی کمشنر ہرمن بھان نے بتایا کہ مذاکرات کا ایک حصہ فوجی نقل و حرکت کے بارے میں بھی ہے۔ اس سلسلے میں فوجی حکام باہم بات چیت میں مصروف ہیں جس میں بنیادی اصولوں کا تعین کیا جائے گا۔اگلے روز یعنی آٹھ جنوری 1960 کو پاکستانی وفد لیفٹننٹ جنرل شیخ کی قیادت میں نئی دلی پہنچ گیا۔ دلی پہنچنے پر پاکستانی وفد کا استقبال ایک مرکزی وزیر کے ڈی مالویہ نے کیا۔ اس موقع پر اس وفد کو گارڈ آف آنر بھی دیا کیا گیا۔ اگلے روز دونوں ملکوں کے درمیان طویل مذاکرات کے بعد ایک معاہدہ طے پا گیا۔ یہ بھی پڑھیے ’تقسیم کے زخم کی چبھن 70 برس بعد بھی کم نہ ہو سکی‘ کیا جناح کی مہلک بیماری کا علم تقسیم ہند کو روک سکتا تھا؟مولانا ابوالکلام آزاد: جب کانگریس کے ’شو بوائے‘ نے جناح کے مزار پر حاضری دیپاکستان اور انڈیا میں اس معاہدے کی خبریں نمایاں انداز میں شائع ہوئیں۔ روزنامہ ’امروز‘ لاہور نے یہ خبر اس سرخی کے تحت شائع کی: ’پاکستان ایک اور انڈیا تین دیہات سے متعلق اپنے دعوے سے دست بردار ہو گیا۔‘دونوں ملکوں کے درمیان طے پانے والے اس معاہدے کا عنوان درج ذیل تھا: ’مغربی پاکستان کے سرحدی تنازعات کے سلسلے میں پاکستان اور انڈیا کے درمیان معاہدہ۔‘معاہدے کی تفصیلات میں بتایا گیا کہ اس سیکٹر میں پاکستان اور انڈیا کے درمیان 325 میل طویل سرحد میں سے 252 میل کی ڈی مارکیشن ہو چکی ہے۔ دونوں ملکوں کے درمیان اختلافات کی وجہ سے 73 میل طویل سرحد کا واضح نہ ہونا تھا۔،تصویر کا ذریعہDaily Amrooz, National Archives of Pakistan12 جنوری 1960 کو روزنامہ امروز میں سرحدی تنازعات پاکستان اور انڈیا کے وفود کے درمیان لاہور میں مذاکرات کے پہلے دور کی شائع ہونے والی تصویر۔ ان مذاکرات میں پاکستانی وفد کی قیادت لیفٹننٹ جنرل شیخ جبکہ انڈین وفد کی قیادت سردار سورن سنگھ نے کیاس کی وجہ باؤنڈری کمیشن کے چیئرمین سر سیرل ریڈ کلف کے ایوارڈ کی تشریح پر اختلاف سے تھا۔ اب اس معاہدے کے تحت امرتسر لاہور سرحد پر جن میں تحصیل قصور کے علاقے بھی شامل ہیں، پاکستانی علاقے سمجھے جائیں گے۔ ان علاقوں میں دیہہ سارجا مریا، رکھ ہردت سنگھ  اور پٹھانکے شامل ہوں گے۔لاہور امرتسر سرحد پر جس میں کچھ علاقہ قصور کا بھی آتا ہے، چک لدھیکے انڈیا کی حدود میں شامل ہو گا۔ لاہور فیروز پور سرحد پر فیروز پور کے بارے میں  طے پایا کہ ان اضلاع کی سرحدیں دریائے ستلج کے اصل راستے کے ساتھ نہیں ہوں گی۔ اسی طرح فیروز پور منٹگمری کی سرحد کی ری الائنمنٹ پر دونوں ملکوں کے درمیان اتفاق رائے ہو گیا۔ دونوں ملکوں کے درمیان خلیج کچھ (سندھ کا رن آف کچھ) کی سرحد کے معاملے میں اختلافات تھے۔ معاہدے میں طے پایا کہ اس سلسلے میں مزید معلومات جمع کرنے کے بعد فیصلہ کیا جائے گا۔ یہ بھی طے پایا کہ مغربی پاکستان (پاکستانی پنجاب) اور مشرقی پنجاب کے درمیان حد بندی کے تمام معاملات اپریل 1960 تک مکمل طور پر حل کر لیے جائیں گے۔دونوں ملکوں کے درمیان طے پانے والے معاہدے کی تفصیلات بیک وقت راولپنڈی اور نئی دلی سے جاری کی گئیں۔ (معاہدے کی یہ دستاویز اب انٹرنیٹ پر بھی دونوں ملکوں کی طرف سے علیحدہ علیحدہ دستیاب ہے۔)پاکستان اور انڈیا کے درمیان ہونے والا یہ معاہدہ تھا جس پر 17 جنوری 1961 کو مکمل طور پر عمل درآمد ہو گیا۔ اس معاہدے کے تحت انڈیا نے 84 ہزار ایکڑ رقبہ پاکستان کے اور پاکستان نے 35 ہزار ایکڑ رقبہ انڈیا کے حوالے کر دیا۔دونوں ملکوں کے درمیان علاقوں کا یہ تبادلہ 340 میل طویل سرحد پر ہوا۔ اس تبادلے کے تحت پاکستان حسینی والا ہیڈ ورکس سے ایک میل پیچھے ہٹ گیا۔ اس طرح اس ہیڈ ورکس کا کنٹرول مکمل طور پر انڈیا کو حاصل ہو گیا۔ اس انتظامی تقسیم کی وجہ انگریز عہد میں آزادی کے لیے مسلح جدوجہد کے ذریعے شہرت پانے والے کامریڈ بھگت سنگھ اور ان کے ساتھیوں کی سمادھی بھی انڈیا کی طرف چلی گئی۔،تصویر کا ذریعہDaily Amrooz, National Archives of Pakistanنئی دہلی میں پاکستانی وفد کے سربراہ لیفٹیننٹ جنرل شیخ سرحدی معاہدے کے بعد ذرائع ابلاغ سے بات چیت کر رہے ہیں23 مارچ 1931 کو پھانسی دینے کے بعد فیروز پور کے قریب دریائے ستلج کے کنارے ان کی لاشوں کو جلا کر یہیں ان کی سمادھی بنا دی گئی تھی۔ اس طرح اراضی کے تبادلے کے معاہدے کے تحت یہ تاریخی مقام انڈیا کو منتقل ہو گیا۔حسینی والا ہیڈ ورکس کے مقابلے میں انڈیا دریائے ستلج پر بھی سلیمانکی ہیڈ ورکس کے علاقے سے 14 میل پیچھے ہٹ گیا۔ اس طرح ہیڈ ورکس کے علاوہ چسٹر پل کا علاقہ بھی پاکستان کو مل گیا۔اخبار نے لکھا کہ یہ پل دفاعی اعتبار سے غیر معمولی اہمیت رکھتا ہے۔ سرحدی تبادلے کے تحت پاکستان نے ایک مکمل گاؤں اور 32 دیہات کے کچھ حصے انڈیا کے حوالے کیے۔ اس کے مقابلے میں چار مکمل گاؤں اور 34 دیہات کے کچھ حصے پاکستان کو منتقل کیے گئے۔انتقال اراضی کے نتیجے میں 1693 خاندان متاثر ہوئے۔ ان خاندانوں کو یہ حق دیا گیا کہ وہ دونوں ملکوں میں سے جس ملک میں چاہیں، رہائش اختیار کر سکتے ہیں۔ انتقال اراضی مکمل ہو جانے کے انڈین وفد کے سربراہ نے ذرائع ابلاغ سے بات چیت کی۔ اس موقع پر انھوں نے کہا کہ ’سرحدی علاقوں کے خوش اسلوبی کے ساتھ تبادلے سے دونوں ملکوں کے تعلقات اور مضبوط ہوں گے۔ اراضی کی منتقلی کا کام بڑی اچھی طرح اور دوستانہ طریقے سے طے پایا۔ اس منقتلی سے دونوں ملکوں کے سرحدی جھگڑے طے ہو گئے۔ اب ہم اپنے اپنے علاقوں کو جاننے لگے ہیں اور اب ہم پرامن ہمسائیوں کی طرح رہ سکتے ہیں۔‘اس سے قبل معاہدے پر رسمی عملدرآمد کے لیے انڈیا سے سردار گیان سنگھ کاہلوں واہگہ کی سرحد پر پہنچے۔ پاکستان پہنچنے پر پاکستانی حکام نے ان کے وفد کا خیر مقدم کیا۔ کچھ دیر بعد پاکستانی وفد پیر احسن الدین کی قیادت میں انڈین علاقے میں داخل ہوا۔ انڈین حکام نے بھی پاکستانی وفد کو گارڈ آف آنر پیش کیا۔ دونوں وفود سرحد پر بنائے گئے کنڑول رومز میں داخل ہوئے جہاں وائر لیس کے ذریعے اطلاعات پہنچ رہی تھیں کہ معاہدے کے تحت خالی کیے جانے والے علاقوں میں دونوں ملکوں کی فوج ان علاقوں کی کمان سنبھال رہی ہے۔ یوں دونوں ملکوں کے درمیان اختلافات کو خوشگوار انداز میں حل کرنے کی کوشش کامیاب رہی۔"
Science,،تصویر کا ذریعہANIانڈین ٹیسٹ کرکٹ کے کامیاب ترین کپتان وراٹ کوہلی نے سنیچر کے روز ٹیم انڈیا کی کپتانی سے علیحدگی کا اعلان کیا تو سوشل میڈیا پر ان کی بے وقت اور بے تقریب رخصتی پر ہونے والے بے لاگ تبصروں نے یہ تاثر چھوڑا کہ انڈین کرکٹ میں سب کچھ ٹھیک نہیں۔یہ وہی وراٹ کوہلی ہیں جنھیں سنہ 2019 میں آسٹریلیا کو آسٹریلیا ہی میں سیریز میں شکست دینے پر پاکستان کے سابق کپتان اور موجودہ وزیر اعظم عمران نے مبارکباد پیش کی تھی۔اس کے بعد انڈیا کے سابق کرکٹر اور کمنٹیٹر سنجے منجریکر نے کوہلی کے بارے میں کہا تھا کہ ’نیوزی لینڈ میں کوہلی کی قیادت میں انڈین ٹیم ہمیں عمران خان کی قیادت میں پاکستانی ٹیم کی یاد دلاتی ہے۔ مضبوط اور خود پر یقین رکھنے والی ٹیم۔ عمران کی قیادت میں پاکستان ہارتا ہوا میچ بھی جیتنے کی راہ تلاش کر لیتا تھا۔ یہ اسی وقت ہوتا ہے جب خود اعتمادی مضبوط ہو۔‘بہرحال جس طرح ہر سفر کا کوئی اختتام ہوتا ہے اسی طرح کوہلی کی کپتانی کا اختتام گذشتہ روز سامنے آیا اور انھوں نے اس بات کا ذکر سوشل میڈیا پر اپنی پوسٹ میں بھی کیا۔ تاہم ان کا کہنا تھا کہ انھوں نے ٹیم کو اپنا 120 فیصد دیا اور کوئی کسر نہیں اٹھا رکھی۔ کوہلی کی اہلیہ اور اداکارہ انوشکا شرما نے اپنے انسٹاگرام پر اپنے شوہر کوہلی کے نام پیغام میں لکھا: ’مجھے سنہ 2014 کا وہ دن یاد ہے جب آپ نے مجھے بتایا کہ مہیندر سنگھ دھونی کی ٹیسٹ کرکٹ سے ریٹائرمنٹ کے بعد آپ کو کپتان بنایا جا رہا ہے۔‘ مجھے یاد ہے کہ اس دن جب مہیندر سنگھ، آپ اور میں بات چیت کر رہے تھے تو انھوں (دھونی) نے مذاق کرتے ہوئے کہا کہ کیسے آپ کی داڑھی اب جلدی سفید ہونے لگے گی۔ ہم سب اس بارے میں بہت ہنسے تھے لیکن اس دن کے بعد سے میں نے صرف آپ کی داڑھی کو سفید ہوتے نہیں دیکھا۔ میں نے ترقی دیکھی۔ بہت زیادہ ترقی، آپ میں اور آپ کے اردگرد۔ اور ہاں میں انڈین کرکٹ ٹیم کی حیثیت سے آپ کی ترقی اور آپ کی قیادت میں ٹیم کی کامیابیوں پر فخر محسوس کرتی ہوں لیکن میں اس سے بھی زیادہ آپ کے اندر آنے والی بہتری پر فخر محسوس کرتی ہوں۔‘ انوشکا نے مزید لکھا: 'آپ نے ایسے بہت سے چیلنجز کا سامنا کیا جو صرف میدان میں نہیں تھے لیکن یہ زندگی ہے۔ یہ آپ کا ان جگہوں پر امتحان لیتی ہے جہاں آپ کو اس کی توقع نہیں بلکہ زیادہ ضرورت ہوتی ہے۔ مجھے فخر ہے کہ آپ نے اپنے اچھے ارداوں کی راہ میں کسی چیز کو حائل نہیں ہونے دیا۔‘ ’آپ نے آگے بڑھنے کی مثال قائم کی اور میدان میں اپنی تمام تر توانائی اس حد تک صرف کی کہ کچھ شکستوں کے بعد آپ کی آنکھوں میں آنسو تھے اور میں آپ کے ساتھ بیٹھی تھی۔ آپ نے اس وقت بھی یہی سوچا کہ کیا آپ اس سے زیادہ بھی کچھ کر سکتے تھے۔آپ ایسے ہیں اور آپ سب سے یہی توقع کرتے ہیں۔ آپ نے کبھی بھی لالچ نہیں کیا اس عہدے کے لیے بھی نہیں۔ مسلسل کوشش کرتے رہنے کی یہی صفت آپ کو میری اور آپ کے چاہنے والوں کی نظروں میں عمدہ بناتی ہے۔ انوشکا نے یہ بھی لکھا کہ ’ٹیسٹ کپتان کے حیثیت سے ان سات برسوں میں آپ نے جو سیکھا، ہماری بیٹی اس کو دیکھے گی۔ آپ نے بہت اچھا کیا۔‘،تصویر کا ذریعہTwitter گذشتہ سال ستمبر میں ٹی ٹوئنٹی ورلڈ کپ سے قبل وراٹ کوہلی نے اعلان کیا تھا کہ وہ ورلڈ کپ کے بعد اس فارمیٹ کی کپتانی سے دستبردار ہو جائیں گے اور پھر ون ڈے کی کپتانی سے بھی رخصتی کے بعد یہ تو واضح ہو گیا تھا کہ ٹیسٹ میں ان کے دن بھی گنتی کے رہ گئے ہیں۔ٹی 20 ورلڈ کپ میں پاکستان کے ہاتھوں شکست کے بعد یہ بات واضح ہو گئی تھی کہ اگر کوہلی جنوبی افریقہ کے دورے سے فاتح لوٹتے ہیں تو ہی ان کی کپتانی بچی رہ سکتی ہے۔سینیئر سپورٹس صحافی چندرشیکھر لوتھرا نے بی بی سی ہندی سے بات کرتے ہوئے کہا کہ ’اس سیریز کے نتیجے سے پہلے ہی یہ تقریبا طے ہو چکا تھا کہ بی سی سی آئی کوہلی کو باہر کا راستہ دکھا دے گی لیکن اس سے پہلے ہی کوہلی نے سمجھداری کا مظاہرہ کرتے ہوئے خود ہی استعفی دے دیا۔‘انھوں نے مزید کہا ’آپ اسے کوہلی بنام بی سی سی آئی کی لڑائی بھی کہہ سکتے ہیں۔ اقتدار کے سامنے کسی فرد واحد کی نہیں چلتی، یہ ایک بار پھر ظاہر ہو گیا۔‘،تصویر کا ذریعہTwitterکوہلی کا ٹویٹوراٹ کوہلی کی کپتانی میں انڈین ٹیم نے سب سے زیادہ 40 ٹیسٹ میچ جیتے اور ان کی جیت کی شرح سب سے زیادہ رہی۔ انھوں نے 68 میچوں میں انڈین کرکٹ ٹیم کی قیادت کی۔ ان کے بعد دھونی سب سے کامیاب انڈین کپتان ہیں جنھیں 60 میچوں میں سے 27 میں کامیابی ملی جبکہ سورو گانگولی تیسرے نمبر پر ہیں جنھیں 49 میچز میں سے 21 میں کامیابی نصیب ہوئی۔محمد اظہرالدین نے 47 ميچز میں سے 14 میں کامیابی حاصل کی تھی اور یہ سارے کپتان اپنے زمانے کے انڈیا کے کامیاب ترین کپتان تھے۔،تصویر کا ذریعہBcciسوشل میڈیا اور بطور خاص ٹوئٹر پر وراٹ کوہلی کا نام نمبر ایک ٹرینڈ پر رہا اور ان کے ساتھ بی سی سی آئی کے صدر اور سابق کرکٹر سورو گنگولی بھی ٹرینڈ کر رہے ہیں جبکہ بی سی سی آئی کے جنرل سیکرٹری جے شاہ کو بھی تنقید کا نشانہ بنایا جا رہا ہے۔کرکٹ اور کوہلی کے مداحوں نے لکھا ہے کہ ان سے زیادہ رنز کسی کرکٹر کپتان نے نہیں بنائے جبکہ انھوں نے اپنی کپتانی کے دوران صرف گریم سمتھ سے کم سنچری سکور کی ہے۔انڈین پارلیمنٹ کے رکن اور کرکٹ میں دلچسپی رکھنے والے مصنف ششی تھرور نے کوہلی کے فیصلے پر تبصرہ کرتے ہوئے ٹویٹ کیا کہ ’کوئی انڈین کرکٹ فین اس طرح سے شکست کے بعد آپ کو جاتا دیکھنا نہیں چاہتا۔‘اس کے بعد اپنے ایک مضمون میں انھوں نے لکھا کہ ’ہم جیسے مداحوں اور پرستاروں سے پردے کے پیچھے ہونے والے واقعات ابھی بھی بہت حد تک پوشیدہ ہیں، جن کی وفاداری کی وجہ سے کرکٹ انڈیا برقرار ہے لیکن ان واقعات نے انھیں (کوہلی کو) اس پر قائل کیا کہ وہ اب انڈیا کی قیادت نہیں کر سکتے جیسا کہ وہ سات سال سے کرتے آ رہے ہیں۔ اس طرح صرف دو مہینے میں کوہلی کرکٹ کی تمام فارمیٹ کی کپتانی سے جاتے رہے۔‘ششی تھرور کا کہنا ہے کہ کچھ نہ کچھ گڑبڑ ہے کیونکہ کوہلی ابھی صرف 33 سال کے ہیں اور وہ اس انوکھی پوزیشن پر ہیں جہاں وہ انڈیا کی نئی نسل کو تیار کرنے میں نمایاں کردار ادا کر سکتے ہیں۔یہ بھی پڑھیےکوہلی کی کپتانی پھر زیر بحث: ’بی سی سی آئی اور سلیکٹرز کوہلی کو ٹی 20 کا کپتان برقرار رکھنا چاہتے تھے‘ٹیم میں اختلافات کی خبریں کون پھیلا رہا ہے: کوہلی برہموراٹ کوہلی کی روہت شرما سے اختلافات کی تردید، مگر کیا سب واقعی ٹھیک ہے؟،تصویر کا ذریعہTwitterسویڈن میں پیس اینڈ کنفلکٹ سٹدیز کے پروفیسر اشوک سوین نے لکھا کہ ’میں نے کہا تھا نا کہ کوہلی کے دن گنتی کے رہ گئے جب انھوں نے کرکٹ بورڈ کی بات ماننے سے انکار کرتے ہوئے محمد شامی کے حق میں نام نہاد وطن پرست ٹرولرز کے خلاف پریس کانفرنس کی تھی۔‘اسی طرح شریا نامی ایک صارف نے لکھا کہ ’جس دن سے انھوں نے شامی کے حق میں بولا اس دن سے ان کے گنتی کے دن رہ گئے۔ میں اس لیے ان کی عزت کرتی ہوں۔‘بہت سے صارفین نے جے شاہ اور سورو گنگولی کو تنقید کا نشانہ بنایا۔ بہت سارے صارفین نے طنز کرتے ہوئے لکھا ہے کہ ’انڈین ٹیم کا اگلا کپتان جے شاہ کو ہونا چاہیے‘ جبکہ بہت سے لوگوں نے پوچھا کہ جے شاہ اور گنگولی کب مستعفی ہوں گے؟،تصویر کا ذریعہTwitterسنیم بید نامی ایک صارف نے لکھا کہ ’مودی جی کی لائق قیادت میں لیجنڈری کرکٹر جے شاہ اور سورو گنگولی (دادا) نے کرکٹ کو سیاست کا میدان بنا دیا۔‘صحافی سلیل ترپاٹھی نے لکھا کہ ’انڈیا کا اگلا کپتان جے شاہ کو ہونا چاہیے کیونکہ کوئی بھی ٹیم ان کے خلاف جیتنے کی ہمت نہیں کرے گی۔‘دوسری جانب ویسے سورو گنگولی اور جے شاہ دونوں نے وراٹ کوہلی کو مبارکباد دی۔ گنگولی نے لکھا کہ ’وراٹ کی قیادت میں انڈین کرکٹ نے تمام فارمیٹ میں تیزی سے چھلانگ لگائی۔ ان کا یہ ذاتی فیصلہ ہے اور بی سی سی آئی اس کی بہت قدر کرتی ہے۔‘انھوں نے مزید لکھا کہ  ’وہ مستقبل میں ٹیم کو نئی بلندیوں پر لے جانے والی ٹیم کے رکن ہوں گے۔ ایک شاندار کھلاڑی۔ شاباش۔‘جے شاہ نے وراٹ کوہلی کے ٹویٹ کے جواب میں لکھا کہ ’ٹیم انڈیا کے کپتان کے شاندار دور پر وراٹ کوہلی کو مبارکباد۔ وراٹ نے ٹیم کو ایک بے رحم فٹ ٹیم میں بدل کر رکھ دیا جس نے انڈیا اور باہر دونوں جگہ قابل ستائش پرفارم کیا۔ آسٹریلیا اور انگلینڈ کے خلاف ٹیسٹ میں کامیاب خاص رہی۔‘،تصویر کا ذریعہTwitter/@SGanguly99کرکٹ کی دنیا کے شاندار بلے باز سر ویوین رچرڈز نے کوہلی کے ٹویٹ پر جواب دیتے ہوئے لکھا کہ ’انڈین کپتان کی حیثیت سے آپ کی شاندار کارکردگی کے لیے مبارکباد۔ آپ نے جو کچھ کیا اس کے لیے آپ کو فخر ہونا چاہیے۔ یہ طے ہے کہ آپ کا شمار دنیائے کرکٹ کے بہترین کپتانوں میں ہو گا۔‘انڈین کرکٹ ٹیم کے سابق کپتان سچن تنڈولکر نے کوہلی کے مستقبل کے لیے نیک خواہشات کا اظہار کیا۔کینیڈا میں مقیم پاکستان کے سپورٹس صحافی اور فوٹوگرافر معین الدین حمید نے بی بی سی سے بات کرتے ہوئے کہا کہ ’ہر ٹیم میں سیاست ہوتی رہتی ہے وہ پورے نظام کا حصہ ہے لیکن جس طرح سے ان کی ون ڈے اور ٹی ٹوئنٹی میں کپتانی گئی وہ پیڑ سے ایک ہاتھ سے ہی لٹکے ہوئے رہ گئے تھے اور اسے کسی نہ کسی دن چھوٹنا ہی تھا۔‘انھوں نے پاکستان کے معروف شاعر احمد فراز کے دو اشعار سے کوہلی کی صورتحال کو واضح کرتے ہوئے کہا:اگر چہ زور ہواؤں نے ڈال رکھا ہے/ مگر چراغ نے لو کو سنبھال رکھا ہے۔۔۔ہم ایسے سادہ دلوں کو وہ دوست ہوں کہ خدا/ سبھی نے وعدہ فردا پہ ٹال رکھا ہے۔۔۔انھوں نے مزید کہا کہ کوہلی نے جس طرح آخری ٹیسٹ میں امپائر کے فیصلے پر حرکت کی وہ اس بڑے ملک کے عظیم کھلاڑی کو زیب نہیں دیتا۔بہت سے ناقدین کا کہنا ہے کہ وراٹ کوہلی جس چیز کے لیے جانے جاتے ہیں وہ گذشتہ دو برسوں سے غائب ہے کیونکہ انھوں نے گذشتہ دو برسوں میں کوئی سنچری سکور نہیں کی، اگرچہ آخری میچ میں وہ فارم میں آتے نظر آئے۔
Science,"،تصویر کا ذریعہFSBروس میں حکام کا کہنا ہے کہ انٹرنیٹ پر ویب سائٹس پر حملوں اور تاوان لینے میں ملوث گروہ ’ریول‘ کا خاتمہ کر دیا گیا ہے۔ امریکہ نے رینسم ویئر (آن لائن) حملوں کے بعد گینگ کے ارکان تک لے جانے والی معلومات کے لیے دس ملین ڈالر تک کے انعام کا اعلان کر رکھا تھا۔ روس کے انٹیلیجنس بیورو ایف ایس بی نے کہا کہ اس گروپ کا ’وجود ختم ہو گیا‘ تاہم انھوں نے اس بارے میں نہیں بتایا کہ آیا اس گروہ کے کسی روسی رکن کو امریکہ کے حوالے کیا جائے گا۔روسی ایجنسی نے کہا ہے کہ اس نے امریکہ کی طرف سے گینگ کے بارے میں معلومات فراہم کرنے کے بعد کارروائی کی۔ روسی سرکاری خبر رساں سروس ’ٹاس‘ کے مطابق ریول گروہ نے ’نقصان پر مبنی سافٹ وئیر تیار کیا‘ اور ’غیر ملکی شہریوں کے بینک اکاؤنٹس سے منظم طریقے سے چوری کی۔‘ایف ایس بی کے مطابق 426 ملین پاؤنڈ سے زیادہ رقم ضبط کی جا چکی ہے، جس میں تقریباً 440,000 پاؤنڈز مالیت کی کرپٹو کرنسی بھی شامل ہے۔روس نے 20 سے زیادہ ’پریمیم کاریں‘ بھی ضبط کیں جو جرائم کی رقم سے خریدی گئی تھیں۔،تصویر کا ذریعہFSBروس نے گینگ سے جو رقم ضبط کیایف ایس بی نے ایک بیان میں کہا کہ ’منظم مجرمانہ ایسوسی ایشن کا وجود ختم ہو گیا ہے اور مجرمانہ مقاصد کے لیے استعمال ہونے والے معلوماتی ڈھانچے کو توڑ دیا گیا ہے۔‘روس کا یہ اعلان ایک ایسے وقت پر سامنے آیا ہے جب امریکہ اور روس کے باہمی تعلقات سرد مہری کا شکار ہیں۔ نیٹو سمیت ماسکو مغربی ممالک کی طرف سے فوجی اتحاد میں مزید توسیع نہ کرنے سے متعلق گارنٹی کا مطالبہ کر رہا ہے۔ اس وقت یوکرین کی سرحد کے قریب روس نے اپنے فوجی دستے بھی تعینات کر رکھے ہیں۔یہ بھی پڑھیے وہ ہیکرز جو لاکھوں کما رہے ہیں۔۔۔ وہ بھی قانونی طور پردنیا کے انتہائی مطلوب ارب پتی ہیکر کی تلاش جس کا سراغ لگانا کچھ ’ناممکن‘ ہےہیکرز نے کس طرح یونیورسٹی آف کیلیفورنیا سے 11 لاکھ 40 ہزار ڈالر کا تاوان لیاتجزیہ: جو ٹڈی، سائبر رپورٹریہ گرفتاریاں سائبر کرائم اور امریکہ اور روس کے درمیان سائبر تعلقات میں ایک یادگار لمحہ ہیں۔برسوں سے روس نے ان الزامات کی تردید اور انھیں نظر انداز کیا کہ روسی رینسم ویئر ہیکرز کو ملک میں مغربی اہداف پر حملہ کرنے کے لیے محفوظ بندرگاہ استعمال کرنے کی اجازت دے رکھی ہے۔گذشتہ موسم گرما میں اپنی جنیوا سمٹ میں روس کے صدر پوتن اور امریکی صدر جو بائیڈن نے رینسم ویئر کے جرم کا مقابلہ کرنے کے بارے میں کھل کر بات چیت کرنے پر اتفاق کیا تھا لیکن یہاں تک کہ انتہائی پر امید ماہرین نے بھی یہ رائے دی تھی کہ یہ بات چیت بمشکل ہی سودمند ثابت ہو۔ روسی حکام کی طرف سے روسی سرزمین پر ریول گینگ کو گرفتار کرنا ایک بہت بڑا اقدام ہے جس کی پیشگوئی بہت کم لوگوں نے کی ہو گی۔اگرچہ یہ گروہ گذشتہ برس ستمبر سے بڑے پیمانے پر منتشر ہو گیا تھا تاہم ریول رینسم ویئر کے سب سے بڑے گروہوں میں سے ایک تھا اور یہ گرفتاری روسی سائبر کرائم کے عملے کو ایک بہت بڑا پیغام بھیجتی ہے کہ اب ’پارٹی از اوور‘۔ایسا برسوں میں پہلی بار ہوا کہ امریکہ اور روس نے سائبر کرائم آپریشن میں تعاون کیا۔یہ اقدام دونوں ممالک کے درمیان تعلقات میں بہتری کی طرف بھی اشارہ ہے۔ روس کے اس اقدام کو سائبر سکیورٹی کی دنیا میں بڑی پزیرائی حاصل ہوئی ہے۔ "
Science,"،تصویر کا ذریعہAlamyہزاروں برسوں تک لوگ اپنی نیند دن میں دو حصوں میں تقسیم کر کے پوری کیا کرتے رہے تھے۔۔۔ ایک شام کا وقت ہوتا تھا اور ایک صبح کا لیکن وہ ایسا کیوں کرتے تھے اور پھر یہ دو وقتوں میں سونے کی عادت کیسے ختم ہوئی؟ یہ 13 اپریل سنہ 1699 کو انگلینڈ کے شمال میں ایک چھوٹے سے گاؤں میں تقریباً رات کے گیارہ بجے کا وقت تھا۔ نو برس کی جین روتھ نے آنکھیں جھپکائیں اور شام کے ڈھلتے سائے میں اس نے باہر جھانکا اور پھر وہ باہر نکل گئی۔ وہ اور اس کی ماں ابھی تھوڑی سی نیند سے بیدار ہوئی تھیں۔مسز روتھ اٹھیں اور اپنے معمولی گھر میں انگیٹھی کے کنارے پر گئیں، جہاں انھوں نے پائپ نوشی شروع کی۔ تبھی کھڑکی سے دو آدمی نمودار ہوئے۔ انھوں  نے آواز دی اور ہدایت کی کہ وہ ان کے ساتھ جانے کے لیے تیار ہو جائیں۔جیسا کہ بعد میں جین نے کمرہ عدالت میں وضاحت کی کہ اس کی والدہ واضح طور پر آنے والوں کی توقع کر رہی تھیں۔ وہ آزادانہ طور پر ان کے ساتھ چلی گئیں لیکن پہلے اپنی بیٹی سے سرگوشی میں کہا کہ ’خاموش رہو اور وہ صبح دوبارہ آئے گی۔‘ شاید مسز روتھ کے پاس رات کا کوئی کام تھا جسے مکمل کرنا تھا یا شاید وہ کسی مصیبت میں تھیں اور وہ جانتی تھیں کہ گھر چھوڑنا خطرناک ہے۔کسی بھی وجہ سے جین کی ماں اپنا وعدہ پورا نہیں کر سکی اور کبھی گھر واپس نہیں آئیں۔ اس رات مسز روتھ کو بے دردی سے قتل کر دیا گیا اور اگلے چند روز بعد ان کی لاش برآمد ہوئی۔ اُس کے قتل کا یہ معمہ کبھی حل نہیں ہوا۔تقریباً 300 سال بعد سنہ 1990 کی دہائی کے اوائل میں مؤرخ راجر ایکرک نے محراب والے داخلی راستے سے لندن میں پبلک ریکارڈ آفس تک پیدل سفر کیا۔ ایک شاندار گوتِھک عمارت جس میں سنہ 1838 سے سنہ 2003 تک برطانیہ کے نیشنل آرکائیوز موجود تھے۔ وہاں ایک لامتناہی قطاروں کے درمیان چمڑے کے پارچے کے کاغذات اور مخطوطات میں انھیں مسز روتھ کے بارے میں جو نظر آیا وہ اُنھیں کچھ عجیب لگا۔اصل میں ایکرِک رات کے وقت کی تاریخ کے بارے میں ایک کتاب پر تحقیق کر رہے تھے اور اس وقت وہ ریکارڈز کو دیکھ رہے تھے جو ابتدائی قرون وسطیٰ اور صنعتی انقلاب کے درمیان کے دور پر پھیلا ہوا تھا۔ وہ نیند پر باب لکھتے ہوئے ڈر رہے تھے یہ سوچ کر کہ یہ نہ صرف ایک عالمگیر ضرورت ہے بلکہ ایک حیاتیاتی مستقل ہے۔ ان کا خیال تھا کہ انھیں کوئی نئی چیز مل جائے گی۔اب تک انھوں نے عدالتی بیانات کو خاص طور پر روشن پایا تھا۔ امریکہ کی یونیورسٹی ورجینیا ٹیک کے پروفیسر ایکرک کہتے ہیں ’وہ سماجی مورخین کے لیے ایک شاندار ذریعہ ہیں۔ وہ ایسی سرگرمی پر تبصرہ کرتے ہیں جس کا اکثر جرم سے کوئی تعلق نہیں ہوتا ہے۔‘لیکن جیسا کہ انھوں نے جین کے مجرمانہ بیان کو پڑھا، دو الفاظ 17ویں صدی میں زندگی کی خاص طور کے بارے میں تفصیل کے ساتھ ذکر کر رہے تھے، جس کا انھوں نے پہلے کبھی سامنا نہیں کیا تھا: ’پہلی نیند۔‘ایکرک کہتے ہیں کہ ’میں اصل دستاویز کا تقریباً لفظی حوالہ دے سکتا ہوں‘ جن کی دریافت پر اُن کا جوش و خروش دہائیوں بعد بھی برقرار ہے۔ ،تصویر کا ذریعہBritish Libraryقرون وسطیٰ میں اجتماعی نیند ایک معمول تھاعدالت میں دی گئی اپنی شہادت میں جین بیان کرتی ہیں کہ کس طرح مردوں کے ان کے گھر پہنچنے سے پہلے وہ اور ان کی ماں شام کی پہلی نیند سے اٹھی تھیں۔ اس کی مزید کوئی وضاحت نہیں تھی۔ نیند میں خلل کو صرف حقیقت کے طور پر بیان کیا گیا تھا، جیسے کہ یہ مکمل طور پر معمول کی بات تھی اور اس کا مکمل طور پر ذکر کیا جانا ضروری نہیں تھا۔ ایکرِک کا کہنا ہے کہ ’اس نے اس (نیند) کا حوالہ ایسے دیا جیسے کہ یہ بالکل معمول کی بات تھی۔‘پہلی نیند کا مطلب دوسری نیند بھی ہے۔۔۔ ایک رات جو دو حصوں میں تقسیم ہوتی ہے۔ کیا یہ صرف کسی ایک خاندان کی مخصوص عادت تھی یا کچھ اور بھی تھا؟آنے والے مہینوں میں ایکِرک نے آرکائیوز میں مزید کھوج لگایا اور اسے دوہری نیند کے اس پراسرار رجحان یا ’دو وقفوں کی نیند‘ کے مزید بہت سے حوالے ملے۔چند کافی حد تک مضحکہ خیز تھے جیسے کہ جون کاک برن نامی جولاہے نے نیند کا ذکر اتفاق سے اسے اپنی گواہی میں کیا ہی نہیں لیکن دوسرے گواہان جیسے کہ ایسٹ رائڈنگ، یارکشائر کے لیوک اٹکنسن، اس قتل کی صبح اپنی پہلی نیند کا ذکر اپنے بیان میں کرنے میں کامیاب رہے اور ان کی بیوی کے مطابق وہ اکثر اوقات دوسرے لوگوں کے گھروں میں فضول کام کرتے ہوئے ایسی نیند سوتے تھے۔ جب ایکِرک نے دیگر تحریری ریکارڈوں کے آن لائن ڈیٹا بیس کو شامل کرنے کے لیے اپنی تلاش کے دائرے کو بڑھایا تو جلد ہی اُن پر یہ واضح ہو گیا کہ یہ رجحان اس سے کہیں زیادہ عام تھا اور ایک اتنی زیادہ معمول کی عادت تھی جس کا انھوں نے کبھی تصور بھی نہیں کیا تھا۔آغاز کے لیے قرون وسطیٰ کے ادب کے سب سے مشہور کاموں میں سے ایک جیفری چوسر کی دی کینٹربری ٹیلز (جو سنہ 1387 اور سنہ 1400 کے درمیان لکھی گئیں تھیں) میں پہلی نیند کا ذکر کیا گیا ہے، جسے زائرین کے ایک گروپ کے درمیان کہانی سنانے کے مقابلے کے طور پر پیش کیا گیا ہے۔ ان دو نیندوں کا ذکر شاعر ولیم بالڈون کی بیویئر کی سنہ 1561 میں لکھی گئی نظم ’دی کیٹ‘ میں بھی شامل کیا گیا ہے - ایک طنزیہ نظم تھی جسے کچھ لوگوں نے پہلا ناول سمجھا، جو ایک ایسے آدمی کے گرد مرکوز ہے جو خوفناک مافوق الفطرت بلیوں کے ایک گروپ کی زبان سمجھنا سیکھتا ہے۔ جن میں سے ایک حصہ ’ماؤس-سلیئر‘ (چوہوں کی قاتل) نامی ایک مقدمے کا ذکر ہے جو آزادانہ جنسی تعلقات کے  بارے میں ہے۔ لیکن یہ ذکر اس وسیع پیمانے پر عام عادت کے بارے میں ایک سرسرا سا اشارہ ہے۔ ایکِرک نے ہر قابل فہم شکل میں دو بار سونے کے نظام کے بارے میں آرام دہ اور پرسکون حوالہ جات دریافت کیے ہیں، سینکڑوں خطوط، ڈائریوں، طبی نصابی کتابوں، فلسفیانہ تحریروں، اخباری مضامین اور ڈراموں میں اس کے ذکر کو دیکھا ہے۔یہاں تک کہ اُنھوں نے اِس عادت کا ذکر لوک گیتوں میں دریافت کیا ہے، جیسے کہ ’اولڈ رابِن آف پورٹِنگیل‘ (Old Robin of Portingale) نامی ایک گیت کے بولوں میں اس کا یوں ذکر ہے:’آپ کی پہلی نیند سے جاگنے کے وقت آپ کو ایک گرم مشروب دیا جائے گا، اور آپ کی اگلی نیند کے بیدار ہونے پر، آپ کے دکھوں کو ایک جھٹکا لگے گا۔۔۔‘دو مرحلوں کی نیند صرف انگلینڈ میں منفرد نہیں تھی۔ یہ پوری صنعتی دنیا میں وسیع پیمانے پر رائج تھی۔ فرانس میں ابتدائی نیند ’پریمیئر سومے‘ کہلاتی تھی، اٹلی میں، یہ ’پرائمو سونو‘ تھی۔ درحقیقت ایکرک کو افریقہ، جنوبی اور جنوب مشرقی ایشیا، آسٹریلیا، جنوبی امریکہ اور مشرق وسطیٰ جیسے دور دراز مقامات میں بھی اس عادت کے موجود ہونے کے ثبوت ملے ہیں۔،تصویر کا ذریعہAlamyکئی رومنز کی طرح، مورخ لیوی بھی شاید دو مرحلی نیند کے عادی ہوں۔ انھوں نے اس قسم کی نیند کا ذکر اپنی کتاب ’دی ہِسٹری آف روم‘ میں کیابرازیل کے شہر ریو ڈی جنیرو سے سنہ 1555 میں ایک نوآبادیاتی واقعات کے بیان میں بتایا گیا کہ ٹوپینمبا کے لوگ اپنی پہلی نیند کے بعد رات کا کھانا کس طرح کھائیں گے جبکہ دوسرا - 19ویں صدی کے مسقط، عمان سے ملنے والی دستاویز نے وضاحت کی کہ مقامی لوگ اپنی پہلی نیند کے لیے رات دس بجے سونے کے لیے اپنی آرام گاہ میں چلے جائیں گے۔ اور قرون وسطیٰ کی خاصیت ہونے سے بہت دور ایکِرک کے ذہن میں یہ خیال پیدا ہوا کہ شاید یہ طریقہ صدیوں سے سونے کا غالب طریقہ رہا ہے۔ ایک قدیم قدرتی عادت جو ہمیں اپنے ماقبل تاریخ کے آباؤ اجداد سے وراثت میں ملی ہے۔ ایکِرک کو اس سلسلے میں جو پہلا ریکارڈ ملا وہ 8ویں صدی قبل مسیح کا تھا، معروف یونانی نظم ’اوڈیسی‘ کے 12,109ویں مصرعے میں، جبکہ اس سے پہلے کہ یہ کسی طرح تاریخ میں فراموش ہو جائے اس کے وجود کے آخری اشارے 20ویں صدی کے اوائل تک تھے۔دو مرحلوں کی نیند کیسے کام کرتی تھی اور لوگ ایسا کیوں کرتے تھے؟ اور جو چیز کبھی مکمل طور پر ایک معمول تھی اسے مکمل طور پر کیسے بھلا دیا گیا؟فراغت کا لمحہ 17ویں صدی میں نیند کی رات کچھ اس طرح لی جاتی تھی: رات کو نو بجے کے آغاز سے رات گیارہ بجے تک، وہ لوگ جو اس نیند کی عادت کی استطاعت رکھتے تھے وہ بھوسے یا چیتھڑوں سے بھرے گدوں پر دراز ہوجاتے تھے اور اگر وہ دولت مند ہوتے تو ان گدّوں میں بھوسہ وغیرہ نہ ہوتا اس کی جگہ اس میں پرندوں کے پر بھرے ہوئے ہو تے اور وہ آسانی سے کچھ گھنٹے سونے کے لیے تیار ہوتے۔ (سماجی طبقوں کے نچلے حصے کے لوگ عام جھاڑیوں کے پتوں یا اس سے بھی بدتر حالت یعنی ایک خالی فرش یا ننگی زمین کے فرش پر سونے کے لیے لیٹ جائیں گے، ممکنہ طور پر بغیر کمبل کے بھی۔)اُس وقت زیادہ تر لوگ اجتماعی طور پر سوتے تھے اور اکثر کھٹملوں، پسووں، جوؤں میں اپنے آپ کو اپنے خاندان کے افراد، دوستوں، نوکروں اور دیگر افراد کے ہمراہ سوتے۔ اگر وہ مکمل اجنبیوں کے ساتھ سفر کر رہے ہوتے تو آرام دہ درجہ بندی کے ساتھ ان کے ساتھ بھی سو جاتے تھے۔ کسی بھی عجیب و غریب کیفیت کو کم کرنے کے لیے نیند میں متعدد سخت سماجی روایات شامل ہیں، جیسے کہ جسمانی رابطے سے گریز کرنا یا بہت زیادہ چڑچڑا پن اور سونے کے لیے مخصوص مقامات تھے۔ مثال کے طور پر لڑکیاں عموماً بستر کے ایک طرف، دیوار کے قریب سب سے زیادہ بوڑھے سوتے، اس کے بعد ماں اور باپ، پھر مرد بچے - پھر عمر کے لحاظ سے - پھر غیر خاندانی ارکان لیٹیں گے۔ چند گھنٹے بعد لوگ اس ابتدائی نیند سے اٹھنا شروع کر دیں گے۔ رات کی بیداری عام طور پر تقریباً گیارہ بجے سے رات ایک بجے تک جاری رہتی اور ان کے جاگنے کے وقت کا انحصار اس بات ہوتا تھا کہ وہ کب سونے گئے تھے۔ یہ عام طور پر رات کے وقت شور یا دیگر خلل کی وجہ سے نہیں ہوتا تھا اور نہ ہی یہ کسی قسم کے الارم سے شروع کیا گیا تھا (یہ الارم تو صرف سنہ 1787 میں ایک امریکی شخص نے ایجاد کیے تھے، جو کچھ حد تک ستم ظریفی ہے کہ گھڑیاں بیچنے کے لیے وقت پر جاگنے کی ضرورت تھی)۔ اس کے بجائے جاگنا بالکل فطری طور پر ہوا، جیسا کہ صبح ہوتا ہے۔اس کے بعد بیداری کی مدت کو ’دی واچ‘ کے نام سے جانا جاتا تھا اور یہ ایک حیرت انگیز طور پر مفید وقفہ تھا جس میں چھوٹے موٹے کام کاج کر سکتے تھے۔ ایکِرک کہتے ہیں کہ ’(ریکارڈ) بیان کرتے ہیں کہ لوگوں نے اپنی پہلی نیند سے بیدار ہونے کے بعد اپنا کوئی بھی کام یا کئی ایک کام کیسے انجام دیتے تھے۔‘چاند، ستاروں اور تیل کے لیمپ یا ’گپر کی کسی بھی روشنی‘ کی کمزور چمک کے نیچے یہ عام گھرانوں کے لیے ایک قسم کی موم بتی، جو خام مومی تنوں سے بنی ہوتی ہے، لوگ عام کاموں کی طرف مائل ہوں گے، جیسے آگ میں لکڑیاں ڈالنا، علاج کرنا، یا پیشاب کرنا (جو کہ یہ آگ کے اوپر کر دیتے تھے)۔ ،تصویر کا ذریعہGetty Imagesاجتماعی نیند کا مطلب یہ بنتا تھا کہ جب آپ سو کر بیدار ہوتے تھے تو کوئی نہ کوئی آپ کے ساتھ گپ شپ کے لیے موجود ہوکسانوں کے لیے جاگنے کا مطلب زیادہ سنجیدہ کام پر واپس آنا تھا، چاہے اس میں کھیتی باڑی کے جانوروں کو چیک کرنے کے لیے نکلنا ہو یا گھریلو کام جیسے کہ کپڑا سینا، اون کو کنگھی کرنا یا جلانے کے لیے رشوں کو چھیلنا شامل ہے۔ یہاں تک کہ ایک ملازمہ ایک نصف شب اور علی الصبح دو بجے کے درمیان اپنے مالک ویسٹ مورلینڈ کے لیے بیئر کا ایک گلاس تیار کرکے لاتی ہے۔ ظاہر ہے کہ ان حالجات میں جرائم پیشہ لوگ یارکشائر میں قاتل کی طرح - گھومنے پھرنے اور پریشانی پیدا کرنے کا موقع حاصل کر لیتے تھے۔ لیکن اس ’واچ‘ کے وقفے کے دوران کچھ لوگ اپنی عبادات بھی کرتے تھے۔ عیسائیوں کے لیے مکمل ہونے والی وسیع دعائیں تھیں، جن میں مخصوص وقت کے عین مطابق مخصوص دعائیں بھی ہوا کرتی تھیں۔ آپ کا رات کا کھانا ہضم کرنے کے بعد اور دنیا کے دیگر معمول چھوڑنے کے بعد ایک پادری نے اس وقت کو خدا کی بارگاہ میں سب سے زیادہ مقبول وقت قرار دیا جب ’خدا کے سوا کوئی آپ کو اس وقت تلاش نہیں کرے گا۔‘یہ بھی پڑھیے دوپہر میں کام نہیں صرف آرام، گوا کے لوگوں کی خوشی کا پرانا رازایک ایسا ملک بھی ہے جہاں وقت پر پہنچنا ’غیر مہذب‘ فعل ہےایک ایسا شہر جہاں کوئی غصہ نہیں کرتااس دوران فلسفیانہ مزاج رکھنے والے زندگی پر آرا دینے اور نئے خیالات پر غور کرنے کے لیے اس وقفے کو ایک پرامن لمحے کے طور پر استعمال کر سکتے ہیں۔ 18ویں صدی کے اواخر میں لندن کے ایک تاجر نے آپ کی سب سے زیادہ سحر انگیز رات کی بصیرت کو یاد رکھنے کے لیے ایک خاص آلہ بھی ایجاد کیا تھی: ایک ’شب بیداری‘ جو پارچمنٹ کے ایک بند پر مشتمل تھا اور وہ افقی انداز کا تھا جسے تحریری رہنما کے طور پر استعمال کیا جا سکتا تھا۔لیکن یہ گھڑی سب سے زیادہ سماجی تعلقات بنانے اور جنسی تعلقات کے لیے مفید تھی۔جیسا کہ ایکِرک نے اپنی کتاب ’ایٹ ڈیز کلوز: اے ہسٹری آف نائیٹ میئر‘ (At Day's Close: A History of Nighttime ) میں وضاحت کی ہے کہ لوگ اکثر صرف بستر پر ہی رہتے اور گپ شپ کرتے اور ان عجیب ٹمٹماتے ہوئے اوقات میں ایک بستر پر بیٹھے لوگ غیر رسمی اور آرام دہ گفتگو کی سطح کا اشتراک کر سکتے ہیں جس کے لیے دن کے دوران وقت نکالنا مشکل ہوتا تھا۔ان شوہروں اور بیویوں کے لیے جو دوسروں کے ساتھ بستر بانٹنے کیے ان حالاجت میں ایک دوسرے کے قریب آنے کا موقع بنا لیتے، یہ ان کی جسمانی قربت کے لیے بھی ایک آسان وقفہ تھا - اگر ان کے پاس کام کاج کرنے کے لیے جسمانی مشقت کا ایک لمبا دن ہوتا تو پہلی نیند نے ان کی تھکن کو دور کر دیا ہوتا اور وہ اس کے بعد کا عرصہ بچوں کی کثیر تعداد کے لیے حاملہ ہونے کا بہترین وقت سمجھا جاتا تھا۔ایک بار جب لوگ چند گھنٹوں کے لیے جاگتے تھے تو وہ عام طور پر واپس بستر پر جاتے تھے۔ اس اگلے مرحلے کو ’صبح‘ کی نیند سمجھا جاتا تھا اور یہ طلوع فجر تک یا بعد تک ہو سکتا ہے۔ بالکل اسی طرح جیسے آج جب لوگ مکمل طور پر بیدار ہوجاتے ہیں اور ان کے بیدار ہونے کے وقت کا انحصار اس بار ہوتا ہے کہ وہ کس وقت سونے کے لیے گئے تھے۔،تصویر کا ذریعہGetty Imagesپبلک ریکارڈ آف میں قرون وسطیٰ کے دور کے بے انتہا فوجداری مقدمات کی دستاویزات موجو د ہیں جنھیں اب لندن کے ایک ٹاؤن ’کیو‘ میں موجود نیشنل آرکائیو میں منتقل کر دیا گیا ہےایکرِک کے مطابق، کلاسیکی دور میں دو بار سونے کے نظام کے حوالے موجود ہیں جو یہ بتاتے ہیں کہ اُس زمانے میں یہ رواج یا عادت پہلے سے ہی عام تھی۔ اس دو وقفوں سے نیند کا ذکر یونانی سوانح نگار پلوٹارک (پہلی صدی عیسوی سے)، یونانی سیاح پوسانیاس (دوسری صدی عیسوی سے)، رومی مورخ لیوی اور رومی شاعر ورجِل جیسی نامور شخصیات کی تضانیف میں ملتا ہے۔ بعد میں اس عمل کو عیسائیوں نے قبول کر لیا جنھوں نے اس دو نیندوں کے درمیان وقفے کی صلاحیت کو زبور اور اعترافِات کی تلاوت کے موقع کے طور پر بہت بہت سود مند اور مناسب سمجھا۔ چھٹی صدی عیسوی میں سینٹ بینیڈکٹ نے تقاضا کیا کہ راہب ان سرگرمیوں کے لیے آدھی رات کو اٹھیں، اور یہ خیال بالآخر پورے یورپ میں پھیل گیا - یہ روایت آہستہ آہستہ عوام میں بھی پھیل گئی۔ لیکن نیند کو تقسیم کرنے کے فوائد دریافت کرنے والے مخلوق صرف انسان ہی نہیں ہیں - یہ قدرتی دنیا میں وسیع پیمانے پر موجود ہے جس میں بہت سی انواع دو یا اس سے بھی کئی الگ الگ حصوں میں آرام کرتی ہیں۔ اس سے انھیں دن کے سب سے زیادہ فائدہ مند اوقات میں متحرک رہنے میں مدد ملتی ہے جیسے کہ جب ان کے لیے ناشتے سے گریز کرتے ہوئے کھانا تلاش کرنے کا زیادہ امکان ہوتا ہے۔ ایک مثال گول دم والا لیمر (بندر کی قسم کا ایک دودھ پلانے والا جانور) ہے۔ یہ مشہور مڈگاسکر کا بندر، اپنی ڈراؤنی سرخ آنکھوں اور سیدھی سیاہ اور سفید دم کے ساتھ، اس کے صنعتی دور سے قبل کے انسانوں کے سونے کے اوقات نمایاں طور پر ملتے جلتے ہیں - وہ ’جگ راتا‘ کرنے والے  ہیں یعنی وہ رات اور دن کے وقت جاگتے ہیں۔کینیڈا کی ٹورنٹو مسیساگا یونیورسٹی میں نیند اور انسانی ارتقا کی لیبارٹری کے ڈائریکٹر ڈیوڈ سیمسن کہتے ہیں کہ ’بندر کے درمیان وسیع پیمانے پر تغیرات پائے جاتے ہیں، اس لحاظ سے کہ وہ 24 گھنٹے کی مدت میں اپنی سرگرمیوں کو کس طرح تقسیم کرتے ہیں‘ اور اگر دوہری نیند کچھ لیمروں کے لیے فطری ہے تو اس نے سوچا کہ کیا یہ اسی طرح ہو سکتا ہے جس طرح ہم بھی دو مرتبہ سونے کے لیے بنے ہیں؟ایکِرک طویل عرصے سے ایک ہی خیال پر غور کر رہا تھا لیکن کئی دہائیوں سے اس کو ثابت کرنے کے لیے اس کے پاس کوئی ٹھوس ثبوت نہیں تھا  یا یہ سمجھنے کے لیے یہ عادت کیسے ختم ہو سکتی ہے۔ پھر سنہ 1995 میں ایکِرک ایک رات دیر تک آن لائن کچھ پڑھ رہے تھے جب انھیں نیویارک ٹائمز میں کچھ سال پہلے کے نیند کے تجربے کے بارے میں ایک مضمون ملا۔یہ تحقیق نیشنل انسٹیٹیوٹ آف مینٹل ہیلتھ کے نیند کے سائنسدان ٹامس وئر نے کی تھی اور اس میں 15 مرد شامل تھے۔ اپنے معمول کے سونے کے نمونوں کا مشاہدہ کرنے کے ایک ابتدائی ہفتے کے بعد انھیں رات کے وقت مصنوعی روشنی سے محروم کر دیا گیا تاکہ وہ اپنے ’دن کی روشنی' کے اوقات کو مختصر کر سکیں، چاہے قدرتی طور پر یا الیکٹرکل طریقے سے یعنی معمول کے 16 گھنٹے سے صرف 10 تک کا وقت ہو۔ باقی وقت وہ ایک بیڈ روم تک محدود تھے جس میں کوئی روشنی یا کھڑکی نہیں تھی اور یہ جگہیں پوری طرح سے سیاہی میں ڈوبی ہوئی تھیں۔ انھیں موسیقی بجانے یا ورزش کرنے کی اجازت نہیں تھی اور اس کے بجائے انھیں آرام اور سونے کے لیے مجبور کر دیا گیا تھا۔ اس تجربے کے آغاز میں تمام مردوں میں رات کی معمول کی عادتیں تھیں۔ وہ ایک ہی مسلسل شفٹ میں سوتے تھے جو دیر شام سے صبح تک جاری رہتی تھی۔ پھر کچھ عجیب ناقابلِ یقین بات ہوئی۔ 10 گھنٹے کے دن میں سے چار ہفتوں کے بعد ان کے سونے کے انداز میں تبدیلی آ گئی تھی۔ وہ اب ایک ہی وقت میں نہیں سوتے تھے بلکہ تقریباً ایک ہی لمبائی کے دو حصوں میں سوتے تھے۔ یہ ایک سے تین گھنٹے کے وقفے کے مطابق تھے جس میں وہ جاگ رہے تھے۔ نیند کے ہارمون میلاٹونن کی پیمائش سے پتہ چلتا ہے کہ ان کے سرکیڈین کا ردھم میں نئے سرے سے تشکیل پا چکے تھے، اس لیے ان کی نیند کو حیاتیاتی سطح پر تبدیل کر دیا گیا تھا۔،تصویر کا ذریعہGetty Imagesتاریخِ انسانی کے زیادہ وقت میں وہ لوگ جن کے پاس بستر جیسی سہولت نہیں ہوتی تھی وہ یا تو بھوسے پر سوتے یا دیگر خشک سبزیوں پر سوتےوئر نے ’بائفیزک سلیپ‘ (دو مرحلی نیند) کو دوبارہ ایجاد کیا تھا۔ ایکرک کہتے ہیں کہ ’یہ (اس تجربے کے بارے میں پڑھنا) میری شادی اور میرے بچوں کی پیدائش کے علاوہ شاید میری زندگی کا سب سے دلچسپ لمحہ تھا۔‘ جب انھوں نے اپنی تاریخی تحقیق اور سائنسی مطالعہ کے درمیان غیر معمولی مماثلت کی وضاحت کرنے کے لیے وئر کو ای میل کیا تو وہ کہتے ہیں کہ ’میرے خیال میں میں آپ کو بتا سکتا ہوں کہ وہ اتنا ہی پرجوش تھے جتنا میں تھا۔‘ابھی حال ہی میں ڈیوڈ سیمسن کی اپنی تحقیق نے ایک دلچسپ موڑ کے ساتھ ان نتائج کو ثابت کرنے میں مدد دی ہے۔سنہ 2015 میں کئی دیگر یونیورسٹیوں کے ساتھیوں کے ساتھ مل کر ڈیوڈ سیمسن نے ایک ریسرچ کے لیے شمال مشرقی مڈگاسکر میں منادینا کی دور دراز کمیونٹی سے مقامی رضاکاروں کو بھرتی کیا۔ یہ جگہ ایک بڑا گاؤں ہے جو ایک قومی پارک کی طرف جاتا ہے اور وہاں بجلی کے لیے کوئی بنیادی ڈھانچہ نہیں، اس لیے راتیں تقریباً اتنی ہی تاریک ہوتی ہیں جتنی صدیوں سے ہوتی تھیں۔اس تجربے کے شرکا جو زیادہ تر کسان تھے، 10 دن تک ان کی نیند کے پیٹرن کو ٹریک کرنے کے لیے ان سے کہا گیا کہ وہ ایک ’ایکٹی میٹر‘ پہنیں - یہ ایک نفیس سرگرمی سینسنگ ڈیوائس ہوتا ہے جسے نیند کے چکروں کو جاننے کے لیے استعمال کیا جا سکتا ہے۔ڈیوڈ سیمسن کہتے ہیں کہ ’ہم نے جو پایا وہ یہ تھا کہ (مصنوعی روشنی کے بغیر) آدھی رات کے فوراً بعد علی الصبح ایک بجے سے ڈیڑھ بجے تک تک سرگرمی کا ایک وقفہ ہوتا تھا اور پھر غیر فعالیت کے لیے یہ نیند کی طرف لوٹ جاتا تھا اور جب تک چھ نہ بج جائیں، سورج طلوع ہونے والے وقت تک، وہ بیدار نہ ہوتے۔‘جیسا کہ یہ پتہ چلتا ہے ’بائفیزک سلیپ‘ کبھی بھی مکمل طور پر ختم نہیں ہوئی - یہ آج کی دنیا میں اب بھی کہیں نہ کہیں موجود ہے۔ اجتماعی طور پر اس ریسرچ نےایکِرک کو وہ وضاحت بھی دی جس کے لیے وہ ترس رہے تھے کہ کیوں زیادہ تر انسانوں نے 19ویں صدی کے اوائل سے شروع ہونے والے دو نیند کے نظام کو ترک کر دیا۔ جیسا کہ ہمارے رویے میں دیگر حالیہ تبدیلیوں کے ساتھ اور جیسے کہ گھڑی کے وقت پر انحصار کرنے کی طرف ہمارا میلان بڑھا۔ اُنھیں اس سوال کا جواب صنعتی انقلاب میں ملا۔ ایکِرک کہتے ہیں کہ ’مصنوعی روشنی زیادہ مقبول اور زیادہ طاقتور ہو گئی۔ پہلے وہاں گیس (لائٹنگ) تھی، جو لندن میں پہلی بار متعارف کرائی گئی تھی اور پھر یقیناً صدی کے آخر تک برقی روشنی کا بھی استعمال شروع ہو گیا تھا اور لوگوں کے سرکیڈین ردھم کو تبدیل کرنے کے علاوہ مصنوعی روشنی بھی قدرتی طور پر لوگوں کو دیر تک جاگے رہنے کا موقع بھی فراہم کرتی ہے۔‘تاہم اگرچہ لوگ اب نو بجے رات بستر پر سونے کے لیے نہیں جاتے تھے پھر بھی انھیں صبح اسی وقت اٹھنا پڑتا تھا - اس لیے ان کا آرام کم کر دیا گیا تھا۔ ایکرِک کا خیال ہے کہ رات دیر سے سونے کی اس تبدیلی نے ان کی نیند کو گہرا بنا دیا کیونکہ سونے کا وقت سکڑ گیا تھا۔ ،تصویر کا ذریعہAlamyسترھویں صدی میں امرا کے طبقے سے تعلق رکھنے والے لوگ نرم گدوں پر پردے لگے کمروں میں اپنے آپ کو گرم رکھنے اور آنے والوں سے بچنے کے لیے آرام کرتےلوگوں کے سرکیڈین ردھم کو تبدیل کرنے کے ساتھ ساتھ مصنوعی روشنی نے پہلی نیند کو لمبا کر دیا اور دوسری کو مختصر کر دیا۔ ایکرک کہتے ہیں کہ ’اور میں 19ویں صدی کے دوران تقریباً کئی دہائیوں کے بعد (اس بات) کا پتا لگانے میں کامیاب ہو گیا۔‘(دلچسپ بات یہ ہے کہ مڈگاسکر میں ڈیوڈ سیمسن کی تحقیق میں دوسرا حصہ شامل تھا - جس میں آدھے شرکا کو ایک ہفتے کے لیے مصنوعی روشنیاں دی گئیں تاکہ یہ معلوم کیا جا سکے کہ آیا ان میں کوئی فرق پڑتا ہے یا نہیں تاہم ریسچرز بتاتے ہیں کہ مصنوعی روشنیوں کے لیے ان میں بڑی تبدیلیاں لانے کے لیے ایک ہفتہ کافی نہیں ہو سکتا۔یہاں تک کہ بیسویں صدی تک اگرچہ مصنوعی روشنی پوری طرح سے قصوروار نہیں تھی لیکن دو نیندوں کے درمیان تقسیم مکمل طور پر ختم ہو چکی تھی۔ صنعتی انقلاب نے نہ صرف ہماری ٹیکنالوجی بلکہ ہماری حیاتیات کو بھی تبدیل کر دیا۔نیند کی عادات میں انسان کی زیادہ تر تبدیلی کا ایک بڑا ضمنی اثر رویوں میں تبدیلی ہے۔ ایک چیز کے لیے ہم نے جلدی سے ان لوگوں کو شرمندہ کرنا شروع کر دیا جو زیادہ سوتے ہیں اور جلدی جاگنے اور نتیجہ خیز ہونے کے درمیان تعلق کے ساتھ ایک مصروفیت پیدا کر لی۔ایکرک کا کہنا ہے کہ ’لیکن میرے لیے اس سب کا سب سے زیادہ خوش کن پہلو ان لوگوں سے تعلق رکھتا ہے جو درمیانی رات میں بے خوابی کا شکار ہوتے ہیں۔‘وہ بتاتے ہیں کہ ہمارے سونے کے انداز اب اتنے بدل چکے ہیں کہ آدھی رات میں کسی کا بھی جاگنا ہمارے لیے گھبراہٹ کا باعث بن سکتا ہے۔ ’میرا مطلب اس پر روشنی ڈالنا نہیں۔ درحقیقت میں خود نیند کی خرابی کا شکار ہوں اور میں اس کے لیے دوائی لیتا ہوں۔۔۔‘ لیکن جب لوگوں کو معلوم ہوتا ہے کہ یہ صدیوں سے بالکل نارمل رہا ہے تو وہ محسوس کرتے ہیں کہ ان کی پریشانی میں کسی حد تک کمی آتی ہے۔تاہم اس سے پہلے کہ ایکرک کی ریسرچ نباتاتی خوراک کو ختم کر دے اور لوگ اپنے لیمپ باہر پھینکنا شروع کر دیں یا اس سے بھی بدتر یہ کہ مصنوعی طور پر الارم گھڑیوں کے ساتھ اپنی نیند کو دو حصوں میں تقسیم کر دیں، وہ اس بات پر زور دینے کے خواہشمند ہیں کہ دو مرحلی نیند کے نظام کو ترک کرنے کا مطلب یہ ہے کہ آج ہماری نیند کا معیار بدتر ہے۔نیند کے مسائل کے پھیلاؤ کے بارے میں مسلسل شہ سرخیوں کے باوجود ایکرک نے پہلے یہ دلیل دی کہ  کچھ طریقوں سے 21ویں صدی نیند کے لیے سنہری دور ہے کیونکہ ہم ایک ایسے وقت میں جی رہے ہیں جس میں ہم میں سے اکثر کو اس بات کا خدشہ نہیں ہوتا کہ ہمیں کوئی ہمارے بستر ہی میں قتل نہ کردے یا ہمیں اپنے بستروں کو جوؤں سے پاک کرنا ہو یا ہمیں آگ لگنے کا خطرہ ہو، یا یہ کہ کوئی اجنبی گھر میں نہ گھس آئے۔ مختصر یہ کہ نیند کا ایک دور ’قدرتی‘ نہیں ہو سکتا اور پھر نہ تو مہنگے قسم کے گدّے ہیں اور نہ ہی جدید حفظان صحت۔ ایکرک کہتے ہیں کہ ’زیادہ سنجیدگی سے بات کی جائے تو اب واپس نہیں جانا ہے کیونکہ حالات بدل چکے ہیں۔‘لہٰذا ہو سکتا ہے کہ ہم بستر پر آدھی رات کی رازدارانہ گفتگو، سائیکیڈیلک خوابوں اور رات کے وقت فلسفیانہ انکشافات سے محروم رہ رہے ہوں لیکن کم از کم ہم غصے میں کیڑے کے کاٹنے کے سرخ نشان کی تکلیف سے بیدار نہیں ہوں گے۔زاریا گورویٹ بی بی سی فیوچر کی سینئر صحافی ہیں اور وہ ZariaGorvett @@@@ کے نام سے ٹویٹس کرتی ہیں۔"
Science,،تصویر کا ذریعہGetty Imagesافریقی ملک موزمبیق میں پولیس کا کہنا ہے کہ جرائم پیشہ افراد نے ایک گنجے شخص کا سر ایک خریدار کو بیچنے کے لیے تن سے جدا کر دیا ہے۔پولیس کے مطابق وہ اس شخص کے سر کو مالی سے تعلق رکھنے والے ایک خریدار کو بیچنا چاہتے تھے لیکن جب وہ خریدار غائب ہوگیا تو ملزمان اس سر کو سرعام چھوڑ کر فرار ہوگئے۔ موزمبیق میں بعض توہم پرست افراد کا یہ اعتقاد ہے کہ ’گنجے مردوں کے سر میں سونا ہوتا ہے‘۔ افریقی ممالک موزمبیق، ملاوی اور تنزانیہ میں انسانی اعضا کی تجارت قدرے عام ہے جہاں ایک مخصوص طبقہ یہ سمجھتا ہے کہ ایسا کرنے سے تقدیر اور پیار کے معاملے میں خوش قسمتی حاصل ہوتی ہے۔ یہ بھی پڑھیے’یقین نہیں ہو رہا اتنے تعلیم یافتہ والدین نے اپنی بیٹیوں کو قتل کر دیا‘دانیال حسین: نوجوان قاتل جس نے ’لاٹری‘ جیتنے کی خاطر دو بہنوں کا قتل کیاانڈیا میں ’بارش کے لیے رسم‘ میں کم عمر لڑکیوں کی برہنہ پریڈخاص کر جلد کی بیماری ’ایل بینیزم‘ کے شکار افراد کے اعضا زیادہ قیمت پر فروخت ہوتے ہیں۔ موزمبیق سے اس قسم کے واقعات سے متعلق پہلی بار خبریں 2017 میں سامنے آئی تھیں۔ سنہ 2017 میں موزمبیق میں پولیس نے تین گنجے مردوں کی ہلاکت کے بعد مردوں کو خبردار کیا تھا کہ وہ توہم پرستوں کے حملوں سے ہوشیار رہیں۔اس وقت بھی یہ کہا گیا تھا کہ موزمبیق میں بعض توہم پرستوں کا اعتقاد ہے کہ گنجے مردوں کے سر میں سونا ہوتا ہے اور گنجے مردوں کے اعضا سے بنی ہوئی دوا کھانے سے وہ بھی امیر ہو سکتے ہیں۔اس وقت زمبیزیا صوبے کے پولیس سربراہ نے ایک پریس کانفرنس کے دوران کہا تھا کہ بعض لوگوں کا اعتقاد ہے کہ ’گنجے مردوں کے سر میں سونا ہوتا ہے اور وہ امیر ہوتے ہیں‘۔پولیس ترجمان کا کہنا تھا کہ ان اعضا کو عطائی ایسے کاہگوں کے لیے تیار کی جانے والی دوا میں استعمال کرتے ہیں جو دولت کے متلاشی ہوتے ہیں۔
Science,"دسمبر کا مہینہ ہے لیکن کراچی کے ایک ہسپتال کے بڑے سے کمرے میں پنکھا چل رہا ہے۔ اس کمرے کی چھت کے نیچے فائلوں کے بیچ مطمئن چہرے مُہرے والی ایک خاتون بیٹھی ہیں۔ وہ اپنے کام میں پوری طرح مگن، کبھی ایک فائل اٹھاتی ہیں تو کبھی دوسری۔اس دوران اُن کے موبائل فون کی گھنٹی بجتی ہے اور بتایا جاتا ہے کہ کراچی کے ایک علاقے سے ایک نوجوان کی لاش ملی ہے۔ اس لاش کو ہسپتال کے مردہ خانے میں لایا گیا ہے تاکہ یہ جانا جا سکے کہ مرنے والے کی موت کی وجہ کیا ہے۔ یہ وجہ جاننے کے لیے ضروری ہے کہ لاش کا پوسٹ مارٹم کیا جائے۔منظر بدلتا ہے۔ یہ ایک مردہ خانہ ہے جہاں ہر اس نوجوان کی لاش پڑی ہے جس کی جانچ کی جانی ہے کہ اسے کیسے موت کے گھاٹ اتارا گیا؟ ان خاتون کی سربراہی میں پوسٹ مارٹم کی تیاری کی جا رہی ہے۔ مردہ خانے میں ایک طرف لاش ہے تو دوسری طرف کچھ ڈبے پڑے ہی جن کو سیمپلز (نمونے) لینے کے لیے تیار کیا جا رہا ہے۔منظر ایک بار پھر تبدیل ہوتا ہے۔ اس بار پھر ایک کمرہ ہے، جس میں برقعے میں لپٹی ایک عورت بیٹھی ہیں۔ وہ بتا رہی ہیں کہ اُن کا شوہر انھیں مارتا ہے۔ اس تشدد زدہ عورت کے ہونٹ پھٹے ہوئے اور چہرے پر نیل پڑے ہیں۔ وہ عورت آٹھ مہینے کی حاملہ ہیں اور ان کے پہلے ہی سات بچے بھی ہیں۔ اس عورت کی رپورٹ لکھنے کے بعد انھیں گائنی وارڈ بھیجا کیا جاتا ہے تاکہ الٹرا ساؤنڈ کی مدد سے بچے کی حالت اور صحت کو پرکھا جا سکے۔یہ تین منظر اور ان تین مناظر کے لیے تین مختلف کمرے، کراچی کے جناح ہسپتال کے ہیں۔ البتہ ان تین مناظر اور تین کمروں میں مشترک ایک فرد ہے: یہ ایڈیشنل پولیس سرجن ڈاکٹر سُمعیہ سید طارق ہیں جو تقریباً 22 برس سے یہ فرائض سر انجام دے رہی ہیں۔ ڈاکٹر سُمعیہ نے سنہ 1999 میں ڈاؤ میڈیکل کالج سے گریجویشن کی اور اس کے بعد وِیمن میڈیکو لیگل آفیسر کے طور پر تعینات ہوئیں اور آج کل وہ ایڈیشنل پولیس سرجن ہیں۔ وہ سندھ میڈیکل ریفارمز کمیٹی کی ممبر ہیں اور اینٹی ریپ بِل کو تیار کرنے والی پارلیمانی کمیٹی کی ممبر بھی ہیں۔عام طور پر ڈاکٹر سمعیہ کے کسی بھی دن کا آغاز کسی ایمرجنسی کو دیکھنے سے اور احتتام بھی کچھ ایسا ہی ہوتا ہے۔ وہ بتاتی ہیں کہ شاید ہی کوئی دن ایسا ہو جب اُن کا کوئی دن کسی ایمرجنسی کو سنبھالے بغیر گزرا ہو۔ سو ان کے لیے ہر روز کسی چیلنج سے کسی طور بھی کم نہیں ہوتا۔ وہ بتاتی ہیں کہ ’ڈیڈ باڈی سے میرا پہلا قریب سے آمنا سامنا ایم بی بی ایس کے تیسرے سال میں ہوا اور اس کے بعد یہ سلسلہ چلتا گیا۔‘وہ اسے اپنا معمول کا کام بتاتے ہوئے کہتی ہیں کہ ان کا پروفیشن تشدد کی مختلف قِسموں کی جانچ کرنا ہی تو ہے اور اس سے منسلک خوف اور ڈر انسانی فطرت کے مطابق آہستہ آہستہ ختم ہو جاتا ہے۔  مگر ڈاکٹر سمعیہ اپنی پیشہ ورانہ زندگی کے پہلے پہلے برسوں کو یاد کرتے ہوئے کہتی ہیں کہ ’اتنے برسوں سے کام کا عادی ہو جانے کے باوجود میں آج بھی اس وقت گھبرا جاتی ہوں جب بچوں کی لاشیں ہمارے پاس آتی ہیں۔ اس کے علاوہ حاملہ خواتین کی لاشوں سے بھی ڈر جاتی ہوں۔‘لیکن ایسا فرد جس کی ہر صبح اور ہر شام ہنگامی حالات کے بیچ گزرتی ہو، اُس میں اب تک یہ ڈر کیوں باقی ہے؟ اس کی وجہ کے بارے میں ڈاکٹر سمعیہ اپنے کرئیر کے شروع کے برسوں کے بارے میں بتاتی ہیں کہ ’یہ میری پریکٹس کے بالکل شروع کے دنوں کی بات ہے۔ ایک نوجوان ماں کی لاش آئی۔ اُن کو گھر والوں نے چاقو مار مار کر اسے قتل کر دیا تھا۔ وہ حاملہ تھیں اور جب ان کی لاش لائی گئی تو ان کے پھٹے پیٹ کے اندر سے بچے کی ٹانگ باہر نکلی ہوئی تھی۔‘ ’مردہ ماں کے پیٹ سے لٹکی اُس بے جان بچے کی ٹانگ دیکھ کر چند لمحوں کے لیے میری آنکھوں کے سامنے اندھیرا چھا گیا۔ مجھے لگا کہ میں چکرا کر گرنے لگی ہوں۔ میں نے میز پر ہاتھ رکھا اور اس میز کا سہارا  لے کر خود کو گرنے سے بچایا۔‘فرض نبھانے کی اولیت اور انسانی جبلت میں تلخ اور مشکل لمحے آتے ہیں لیکن ڈاکٹر سمعیہ کو فرض شناسی کا بہرحال خیال رہتا ہے۔ وہ کہتی ہیں کہ جبلت اور انسانی احساس اگلے ہی لمحے ایک طرف کر کے کام کرنا ہوتا ہے۔’ہمیں اپنے کام کی قانونی ضرورتوں کی وجہ سے یہ بتانا ہوتا ہے کہ ماں کے پیٹ میں مر چکے بچے کی عمر کتنی ہے؟ اس وقت ہم پوسٹ مارٹم کے دوران اصل میں سی سیکشن کر رہے ہوتے ہیں۔ بچے کو نکال کر اس کی عمر کو دیکھتے ہیں کیوںکہ اگر اس بچے کی عمر سات مہینے سے زیادہ ہے تو ملک کے قانون کے مطابق وہ دُہرے قتل کا کیس بن جاتا ہے۔‘ڈاکٹر سمعیہ کہتی ہیں کہ انھوں نے اپنے کریئر میں اتنے زیادہ پوسٹ مارٹم کیے ہیں کہ اُن کی درست تعداد بھی انھیں یاد نہیں۔ ’البتہ یہ یاد ہے کہ ایک بار میں نے ایک دن میں 32 پوسٹ مارٹم  کیے۔ کراچی میں جب پی آئی اے کا جہاز کریش ہوا اس دن شام پانچ بجے مردہ خانے میں گئی تو اگلی صبح باہر نکلی۔ اس کے علاوہ جب بلدیہ ٹاؤن کراچی کا سانِحہ ہوا تو چوبیس گھنٹوں میں ہم نے 132 پوسٹ مارٹم کیے۔‘ڈاکٹر سُمعیہ بتاتی ہیں کہ کچھ لوگ یہ سمجھتے ہیں کہ میڈیکو لیگل آفیسر صرف پوسٹ مارٹم ہی کرتے ہیں مگر اصل میں ایسا نہیں۔ ’ہم 13 سے 14 مختلف قِسموں کے کیسز دیکھ رہے ہوتے ہیں۔ ان میں ایسے کیسز بھی شامل ہوتے ہیں جن میں کسی نہ کسی طرح قانونی معاملات اور پہلوؤں کا عمل دخل ہوتا ہے۔ ان میں ٹریفک حادثات کے کیسز آتے ہیں۔ اس کے علاوہ مار پیٹ، ریپ، گھریلو تشدد اور خود کُشی کے کیسز بھی شامل ہوتے ہیں۔‘پوسٹ مارٹم کب اور کن صورتوں میں کیا جاتا ہے، اس بارے میں بتاتے ہوئے وہ کہتی ہیں کہ کسی کے مرنے کے بعد معائنہ ہم صرف تب کر سکتے ہیں جب ہمیں ریاست کہتی ہے۔’پوسٹ مارٹم اس لیے کیا جاتا ہے کہ بتایا جا سکے کہ موت کی وجہ کیا تھی یا پھر یہ بتایا جا سکے کہ جس شخص کی لاش ہے وہ کون ہے۔‘’اگر کوئی ٹریفک حادثے میں ہلاک ہو جاتا ہے اور ہمارے پاس لاش آتی ہے تو سب سے پہلے ہم متعلقہ تھانے کو اطلاع دیتے ہیں۔ پھر وہاں سے کوئی ذمے دار آتا ہے اور کریمنل پروسیجر کوڈ کے سیکشن 174 کی کارروائی ہوتی ہے۔ اس کے بعد لاش کے ڈاکومینٹس بنتے ہیں۔ جب تک وہ پیپرز ہمیں نہیں ملتے تب تک ہم پوسٹ مارٹم نہیں کرتے۔‘ڈاکٹر سُمعیہ کہتی ہیں کہ ’پوسٹ مارٹم کے بعد جب لاش کو واپس کرنا ہوتا ہے تو ہم یہ خیال رکھتے ہیں کہ ایسے واپس کریں کہ ان کے عزیزوں اور رشتے داروں کو بُرا نہ لگے۔‘وہ اپنی جانب سے کی جانے والی احتیاطوں سے متعلق واضِح کرتی ہیں کہ ’جب ہم لاش واپس کرتے ہیں تو ہماری ہر ممکن کوشش ہوتی ہے کہ لاش کم سے کم بگڑے۔ اگر ہم نے اوپر سے لے کر نیچے تک چِیر لگایا ہو اور اس کے پیٹ سے نمونہ لیا ہو، اگر ہم نے جگر کا نمونہ لیا ہو، آنتوں کا نمونہ لیا ہو یا معدے کا نمونہ لیا ہو تو پیٹ اندر چلا جاتا ہے۔‘’ایسی صورت میں ہم پھر ایسا کرتے ہیں کہ پیٹ کے اندر کوئی کپڑا رکھ دیتے ہیں تاکہ جب ہم یہ لاش گھر والوں کو واپس کریں تو ان کو دیکھ کر برا نہ لگے۔ اگر آنکھ کا نمونہ لیا ہو تو کوشش ہوتی ہے آنکھ سے جتنا پانی لیا ہو اتنا ہی اندر واپس ڈال دیں تاکہ آنکھ اندر دَھنسی ہوئی محسوس نہ ہو۔‘ڈاکٹر سُمعیہ گزرا وقت یاد کرتے ہوئے کہتی ہیں کہ ایک زمانے میں بم دھماکے بہت زیادہ ہوتے تھے تو ہمیں لاشیں کٹی پھٹی ہوئی ملتی تھیں۔’ہم لاش کا ایک ایک حصہ سی کر دیتے تھے تاکہ دیکھنے والوں کو برا نہ لگے لیکن کچھ ایسی لاشیں ہوتی ہیں جن کو دوبارہ جوڑ نہیں سکتے تو تب انھیں بند تابوت میں واپس کیا جاتا ہے۔‘البتہ وہ اسی نوعیت کے ایک حالیہ واقعہ کے بارے میں بتاتی ہیں کہ ’کچھ دن پہلے ایک لاش تھی جس کا دو گولیاں لگنے کی وجہ سے جبڑا نہیں تھا۔ اس کیس میں ہم نے ان کے وارثوں کو کہا تھا کہ جب آپ جنازہ کریں تو ان کا پورا چہرہ نہ دکھائیں۔ ہم نے روئی ڈال کر سی تو دیا تھا لیکن اس کو دیکھنا محال تھا۔‘ڈاکٹر سمعیہ پوسٹ مارٹم کے متعلق کچھ اور عمومی غلط فہمیوں کے بارے میں بتاتی ہیں کہ لوگ کہتے ہیں کہ ڈاکٹر اپنے ہاتھوں سے پوسٹ مارٹم نہیں کرتے بلکہ صفائی کرنے والے عملے سے کراتے ہیں لیکن یہ بات انتہائی غلط ہے۔ ’مجھے میری ٹیم میں مددگار عملہ چاہیے ہوتا ہے اور وہ باقاعدہ ہوسٹ مارٹم کے معاون ہوتے ہیں۔‘’دوسری بات یہ کہی جاتی ہے کہ ہم انسانی جسم کی چیر پھاڑ کر دیتے ہیں لیکن ایسا بالکل نہیں ہوتا۔ ہم لوگ جتنا مناسب اور انتہائی ضروری ہوتا ہے صرف اتنا ہی کام کرتے ہیں۔‘یہ بھی پڑھیےپاکپتن کی ایس ایچ او: 'کم از کم میں ان درندوں کو نہ چھوڑوں'ڈاکٹر ثنا رام چند: کووڈ وارڈ کی ڈیوٹی کے ساتھ سی ایس ایس میں کامیابی’فیلڈ میں کارروائی کر کے دل کو اطمینان ہوتا ہے‘’سڑک پر حادثہ ہو اور گواہوں کی ایک مناسب تعداد کے سامنے کی بات ہو اور موت کی وجہ فوری معلوم ہو رہی ہو تو ہم صرف باہر سے پورے جسم کا ایکسرے کرنا ہی مناسب اور مکمل سمجھتے ہیں لیکن اگر لاش کسی گھر کے اندر سے ملی ہے تو پھر ہو سکتا ہے کہ ہمیں اندرونی معائنہ بھی کرنا پڑ جائے۔ڈاکٹر سمعیہ کہتی ہیں کہ بعض اوقات ہم پر بہت پریشر اور کافی خطرے والی بات ہوتی ہے اور فیملی والے پوسٹ مارٹم نہیں کروانا چاہ رہے ہوتے۔وہ ایک واقعہ یاد کرتے ہوئے کہتی ہیں کہ ’ایک بار ایک ہی خاندان کے پانچ لوگ ٹریفک حادثے میں مر گئے۔ اس فیملی نے آ کر مردہ خانے کو گھیرے میں لے لیا۔ میرے آس پاس جمع ڈیڑھ سو لوگ کہہ رہے تھے کہ ہم پوسٹ مارٹم نہیں کروائیں گے۔‘’یہ بہت مشکل وقت تھا۔ آپ نے ان کے اندر سے کوئی ایسا فرد ڈھونڈنا ہوتا ہے جو معاملے کو سمجھ سکے اور ان حالات میں ان کو سمجھانا ہوتا ہے کہ پوسٹ مارٹم یہ نہیں کہ ہم ضرور ہی اندرونی معائنہ کریں گے۔ انھیں منانا ہوتا کہ مجھے اپنا قانونی طور پر ضروری کام کرنے دیں۔‘ڈاکٹر سمعیہ اپنے کام کے حوالے سے بتاتی ہیں کہ وہ قبر کشائی کا کام بھی کرتی رہی ہیں۔’قبر کشائی کے لیے ایک بورڈ ہوتا ہے اور میں اس بورڈ کی ممبر رہی ہوں۔ پوسٹ مارٹم کی طرح قبر کشائی کی بھی صرف ریاست کی طرف سے ہی کروائی جاتی ہے۔ قبر کشائی کو مجسٹریٹ کرواتا ہے۔‘’سب سے پہلے قبر کشائی کا مقصد واضح ہونا ضروری ہوتا ہے کہ قبر کشائی کیوں کروائی جا رہی ہے۔ ہم زیادہ تر شناخت کے لیے یا پھر موت کی وجہ جاننے کے لیے قبر کشائی کرتے ہیں۔ ہم نے ایک دن میں 13 لاشوں کو قبروں سے نکال کر شناخت کیا تھا اور اس دوران میری یہ حالت تھی کہ پانچویں قبر کے بعد تھکاوٹ سے چکر آ گئے تھے۔‘ڈاکٹر سمعیہ نے کہا کہ ان کے پروفیشن میں ہر دن اپنے کام کو بہتر سے بہتر کرنے کی لگن لگی رہتی ہے لیکن حاملہ خواتین اور بچوں سے متعلق معاملات ایسے ہیں جو ہمیشہ سے ان پر بہت زیادہ اثر انداز ہوتے ہیں۔ایک ایسے ہی واقعے کو یاد کرتے ہوئے وہ کہتی ہیں کہ ایک دفعہ جب پورے سندھ میں سیلاب آیا تو متاثرین کی اپنے آبائی گھروں سے بے دخلی اور ان کی ہائی وے کے گرد عارضی بستی بنی تھی۔ ’میں نے ان دنوں میں جتنے بچوں کی کچلی ہوئی لاشیں دیکھیں، کبھی نہیں دیکھیں۔ ہائی وے پر تیز ترین ٹریفک کی روانی نے بھی کئی کچلی لاشیں گرائیں۔ بچے تیز گاڑیوں والی سڑک کے آر پار کھیلتے پہنچ جاتے اور نتیجہ ہلاکت خیز ہوتا۔‘’یہ تین چار مہینے میرے لیے بہت مشکل تھے۔ ایک دن میں نے اپنے دفتر کی محفوظ عمارت کے اندر بیٹھ کر ایک عورت کو کہا کہ ان بچوں کو پکڑ کر کیوں نہیں رکھتیں تو اس عورت نے مجھے انتہائی کرب ناک لہجے میں کہا کہ ’کیا تمھیں پتا ہے گھر سے بے گھر ہونا کس بلا کا نام ہے؟‘ یہ جواب سنا تو مجھے تو جیسے چپ لگ گئی۔ کیا بول سکتی تھی میں؟ میری زبان میرا ساتھ نہیں دے رہی تھی۔‘یہ واقعہ سناتے ہوئے ڈاکٹر سمیعہ کی آواز جذبات اور احساس کے بوجھ سے بھاری ہو گئی۔ وہ کہتی ہیں کہ یہاں اس پیشے میں اور اس فرض کے نبھانے میں روز اپنی نوعیت کا نئے سے نیا کیس سامنے آتا ہے۔ اس سوال کے جواب میں کہ صنفی بنیادوں پر ہونے والے تشدد میں عام طور پر کس طرح کے زخمی ان کے پاس آتے ہیں، ڈاکٹر سمعیہ بتاتی ہیں کہ ان میں ریپ اور ٹرانسجینڈر کے ساتھ ہونے والے جنسی جرائم کے کیسز آتے ہیں۔’ہمارے پاس کوئی لگ بھگ دس فیصد متاثرین ہی آ پاتے ہوں گے۔ زیادہ تر کی تو ہم تک رسائی ہی نہیں ہو پاتی اور جب بات حد سے بڑھ جاتی ہے تو لوگ تبھی ہمارے پاس آتے ہیں۔‘ ’ایسے زیادہ تر کیسز میں سسرال کا ہاتھ ہوتا ہے مگر ایسا نہیں کہ بھائی، باپ اور ماں کا کردار نہیں ہوتا۔ ایسے بھی کیسز آئے جہاں بیٹے نے ستر برس کی ضعیف ماں پر تشدد کیا۔ نیل پڑے ہوتے ہیں، بالوں سے کھینچنے کا تشدد ہوتا ہے، فریکچرز ہوتے ہیں، مری ہوئی عورتیں بھی دیکھی ہیں۔ یہ کیس کی نوعیت پر منحصر ہوتا ہے۔‘صنفی بنیادوں پر ہونے والے ایک ایسے ہی کیس میں ڈاکٹر سمعیہ کو جہاں اپنے ہارنے کا احساس ہوا بلکہ معاشرتی اور ریاستی انتظام کے بندوبست کے اندر خلا کا احساس بھی ہوا۔""گھریلو تشدد کا شکار ایک خاتون میرے پاس آئی لیکن سسٹم اور حالات ان کی مدد نہ کر پائے اور وہ جان سے گئیں۔‘ڈاکٹر سمعیہ ایک اور پرانے واقعے کا ذکر کرتے ہوئے کہتی ہیں کہ ’ایک بار ایک خاتون آئیں۔ تب میں میڈیکو لیگل آفیسر تھی۔ وہ پولیس سے خط لکھوا کر آئیں کہ ان کا شوہر انھیں مارتا ہے۔ کہنے لگیں کہ میں بہت تھک گئی ہوں اور اب میں کیس کروں گی۔‘’جب میں نے دیکھا تو ان کے چہرے پر تھپڑوں کے نشان تھے اور جسم پر نیل تھے۔ نوچنے کے نشان تھے۔ میں نے لکھ دیا کہ معمولی زخمی ہیں۔ اس کے ایک ہفتے بعد وہی خاتون ایک اور ڈاکٹر کے پاس آئیں۔ اس وقت ان کی ہڈی ٹوٹی ہوئی تھی اور پھر کیس بنایا۔ کچھ دن بعد پھر وہ میرے پاس آتی ہیں ایک اور چھوٹی انجری کے ساتھ، اگلے ہفتے بعد میجر انجری کے ساتھ اور اس سے اگلے ہفتے میں ہی تھی جس نے ان کی لاش کا پوسٹ مارٹم کیا۔‘ڈاکٹر سمیعہ کا ماننا ہے کہ جب تک خواتین کا اپنی زندگی کے فیصلوں پر خود اختیار نہیں ہو جاتا اس طرح کے معاملات روز ہوتے رہیں گے۔وہ کہتی ہیں کہ پہلے ازدواجی ریپ کے اتنے کیسز نہیں آتے تھے لیکن اب ایسے کیسز بھی آنا شروع ہو گئے ہیں۔ ’اب خواتین آ کر بات کرتی ہیں کہ ہم نے منع کیا تھا لیکن خاوند نے زبردستی جنسی تعلق قائم کیا۔ شاید یہ سوشل میڈیا کے اثرات ہیں۔ ان کیسز میں قانون تو خاتون کی مدد کرتا ہے مگر خاتون کا اس سلسلے میں بیان بہت اہمیت کا حامل ہوتا ہے۔‘اپنے پروفیشن کے حوالے سے مزید بتاتے ہوئے ڈاکٹر سمیعہ بتاتی ہیں کہ ان کا کام میڈیکو لیگل سرٹیفکیٹ بنا دینے، پوسٹ مارٹم یا قبر کشائی کرنے سے ختم نہیں ہو جاتا۔’ہم تفصیلات اور نوٹس لیتے ہیں اور ان کی وجوہات سمجھنے کی کوشش کرتے ہیں کیوںکہ ہمیں عدالت بھی جانا ہوتا ہے اور جرح کا سامنا بھی کرنا پڑتا ہے۔ ہم نے اشاروں اور نشانات کو آپس میں جوڑ کر جرم کی تہہ تک پہنچنے کی کوشش کرنی ہوتی ہے۔ ہمار کام یہ نہیں کہ ہم نے صرف چِیرا لگانا ہے بلکہ ہمارا کام انصاف کی فراہمی کا اہم ستون ہے۔‘’انصاف کی فراہمی میں ایک طرف تفتیشی افسر ہوتا ہے، پراسیکیوشن ہوتی ہے، میڈیکو لیگل آفیسر ہوتا ہے اور جج ہوتے ہیں۔ ہمارا بہت اہم کردار ہے اور مجھے اس پر فخر محسوس ہوتا کہ ہم انصاف کی فراہمی کے لیے اپنی پوری ہمت سے کام کرتے ہیں۔‘اپنے پروفیشن پر جہاں انھیں فخر ہے اس کے ساتھ انھیں اپنے کام میں درپیش چیلنجز کی سمجھ بھی ہے۔ وہ کہتی ہیں کہ پوسٹ مارٹم میں جلی ہوئی لاشوں کا معاملہ بڑا مشکل ہوتا ہے۔ ’اس میں یہ اندازہ لگانا کہ مارنے کے بعد جلایا گیا یے یا جلا کر موت کی وادی میں دھکیلا گیا، اس بارے میں یقین سے کہنا بہت چیلنجنگ ہو جاتا ہے۔‘ڈاکٹر سمعیہ کو بہت عجیب اور مشکل معاملات سے نمٹنا پڑتا ہے اور وہ کہتی ہیں کہ ’میں کیا کیا نہیں دیکھتی۔ مجھے لگتا ہے کہ میں معاشرے کے کچرے دان کے پاس بیٹھی ہوں، جہاں کئی طرح کا نا قابلِ بیان گند جمع ہوتا ہے۔‘لیکن یہ بات کہہ کر وہ اپنے عزم کو بھی دہراتی ہیں اور کہتی ہیں کہ ’اگر میں کمزور ارادے کی حامل ہوتی تو کب سے یہ کام چھوڑ چکی ہوتی لیکن میرا اس طرح جینے کا ہنر، اپنی زندگی پر اپنے اختیار سے مجھے ملا۔ میں ایک با اختیار عورت اور اپنی ہمت پر کھڑی فرد ہوں۔‘یہ فقرے کہتے ہوئے ڈاکٹر سمعیہ کی آواز میں توانائی کا احساس ابھر کر سامنے آیا۔اس سوال کے جواب میں کہ، لاشوں، جلے جسموں، کٹے اعضا اور زخموں سے چُور انسانوں کو دیکھنے کی اس مشکل دنیا میں کیا ان کے لیے خوشی اور اطمینان کے کوئی لمحے بھی ہوتے ہیں، وہ کہتی ہیں کہ ’جی۔۔۔ جب کسی جرم کرنے والے کا جرم عدالت میں ثابت ہو جاتا ہے تو روح میں ایک طرح کے اطمینان اور تسلی کی لہر دوڑ جاتی ہے۔ جب میرے کسی کیس پر سزا ہو جاتی ہے تو میرے لیے اس سے بڑی خوشی کوئی نہیں ہوتی۔‘"
Science,،تصویر کا ذریعہCBS News ربی چارلی سائٹرون واکرامریکی ریاست ٹیکساس میں ایک یہودی عبادت گاہ کے ربی نے بتایا ہے کہ کہ سنیچر کے روز جب انھیں دیگر تین افراد سمیت  عبادت گاہ میں یرغمال بنا لیا گیا تھا تو کیسے انھوں نے حملہ آور پر ایک کرسی پھینکی تاکہ وہ فرار ہو سکیں۔یرغمالیوں کی بازیابی کے لیے دس گھنٹے تک جاری رہنے والے اس آپریشن میں ربی چارلی سائٹرون واکر اور اُن کے دو ساتھی بغیر کسی گولی کے چلے وہاں سے فرار ہونے میں کامیاب ہو گئے تھے۔ اس واقعے میں حملہ آور 44 سالہ برطانوی شہری ملک فیصل اکرم تھے جنھوں نے سنیچر کی صبح کولیول نامی علاقے میں یہودی عبادت گاہ میں موجود چار افراد کو یرغمال بنا لیا تھا تاہم بعدازاں وہ پولیس کی فائرنگ سے مارے گئے تھے جبکہ یرغمالیوں کو بحفاظت بازیاب کروا لیا گیا تھا۔امریکی صدر جو بائیڈن نے اس واقعے کو دہشتگردی کا ایک واقعہ قرار دیا ہے۔ ربی چارلی سائٹرون واکر نے بی بی سی کے پارٹنر خبر رساں ادارے سی بی ایس نیوز کو بتایا کہ وہ اُس وقت عبادت کر رہے تھے جب انھیں ’کلِک‘ کی آواز آئی جو درحقیقت حملہ آور کی پستول کی آواز تھی۔ ساتھ ہی انھیں اور دیگر عبادت گزاروں کو یرغمال بنا لیا گیا۔ وہ بتاتے ہیں کہ ‘ہمیں سارا وقت خطرہ تھا، مگر خوش قسمتی سے ہم میں سے کسی کو بھی کوئی چوٹ نہیں آئی۔‘ملک فیصل اکرمیاد رہے کہ ایک یرغمالی چھ گھنٹے کے بعد فرار ہونے میں کامیاب ہو گیا تھا جبکہ دیگر تین افراد کئی گھنٹوں بعد عبادت گاہ سے فرار ہونے میں کامیاب رہے تھے۔ ربی چارلی سائٹرون واکر بتاتے ہیں کہ ‘مجھے ایک موقع ملا جب حملہ آور صحیح پوزیشن میں نہیں تھا، اس وقت میں نے اسے یقینی بنایا کہ دیگر لوگ میرے ساتھ ہی موجود ہوں اور بھاگنے کے لیے تیار۔ باہر جانے کا راستہ اتنا دور نہیں تھا اور میں نے اُن سے (دیگر یرغمالیوں کو) بھاگنے کے لیے کہا۔‘ ان کے مطابق انھوں نے حملہ آور پر ایک کرسی پھینکی اور دروازے کی جانب بھاگ پڑے۔وہ بتاتے ہیں کہ ‘یہ انتہائی خوفناک مرحلہ تھا اور ہم ابھی بھی (ذہنی طور پر) اس سے نمٹ رہے ہیں۔‘انھوں نے مزید کہا کہ عبادت گاہ میں اس واقعے کے بعد واپس عبادت گاہ جانا آسان نہیں ہو گا مگر واپس جانا ضروری بھی ہے۔واضح رہے کہ کانگریگیشن بیتھ اسرائیل نامی کنیسا میں جب یہ واقعہ پیش آیا تو وہاں ہونے والی عبادت کو لائیو سٹریم کیا جا رہا تھا۔ اس لائیو سٹریم فیڈ میں ایک شخص (مبینہ طور پر حملہ آور) کو اونچی آواز میں ڈاکٹر عافیہ صدیقی کی رہائی کا مطالبہ کرتے ہوئے کہا کہ وہ کسی کو نقصان نہیں پہنچانا چاہتا۔،تصویر کا ذریعہEPAیاد رہے کہ ڈاکٹر عافیہ صدیقی کو ایک امریکی عدالت نے افغانستان میں امریکی فوج اور حکومت کے اہلکاروں پر مبینہ طور پر قاتلانہ حملے اور قتل کی کوشش کرنے کے سات الزامات میں مجرم قرار دیا تھا اور انھیں 86 سال قید کی سزا سُنائی تھی۔حملہ آور اس دوران کہہ رہا تھا 'میری بہن سے فون پر میری بات کروائیں' اور ’میں مر جاؤں گا۔‘ انھیں یہ بھی کہتے سُنا گیا کہ ’امریکہ کے ساتھ کچھ غلط ہے۔‘اس واقعے کے بعد حملہ آور فیصل اکرم کے بھائی نے ایک بیان جاری کیا تھا جس میں انھوں نے متاثرین سے معذرت کی اور کہا تھا کہ ان کے بھائی کی ذہنی حالت کچھ عرصے سے خراب ہو رہی تھی۔ ان کے مطابق وہ اس واقعے کے دوران فیصل کے ساتھ ساتھ ایف بی آئی سے بھی رابطے میں تھے تاکہ فیصل کو یرغمالیوں کی رہائی اور ہتھیار ڈالنے پر آمادہ کیا جا سکے۔ لیکن ان کا کہنا تھا کہ ’ہم ایسا کچھ بھی نہیں کر سکتے تھے جس سے اسے ہتھیار ڈالنے پر رضامند کیا جا سکے۔‘ان کا کہنا تھا کہ 'وہ اور ان کا خاندان ملک فیصل اکرم کی جانب سے اٹھائے جانے والے اس اقدام کی حمایت نہیں کرتا اور وہ اس واقعے کے تمام متاثرین سے تہہ دل سے معذرت خواہ ہیں۔'انھوں نے مذید کہا کہ ’ہم سمجھتے ہیں کہ کسی بھی انسان پر حملہ چاہے وہ یہودی ہو، مسیحی ہو یا مسلمان ہو، غلط ہے اور اس کی ہمیشہ مذمت ہونی چاہیے۔‘،تصویر کا ذریعہEPAامریکہ کی پولیس کے ذرائع کے مطابق ملک فیصل اکرم دو ہفتے قبل نیو یارک جے ایف ایئرپورٹ پر پہنچے تھے۔صدر بائیڈن نے اتوار کے روز کہا تھا کہ ہمارا مفروضہ یہ ہے کہ انھوں نے ہتھیار غیر قانونی ذرائع سے لیے اور بظاہر انھوں نے پہلی رات بے گھر افراد کے لیے ایک پناہ گاہ میں گزاری۔امریکہ میں ہونے والے اس حملے کے بعد کی جانے والی تحقیقات کے سلسلے میں برطانیہ سے دو نوجوانوں کو گرفتار کیا گیا ہے۔جنوبی مانچسٹر میں اتوار کی شام گرفتار کیے جانے والے ان لوگوں کے بارے میں اداروں کی جانب سے زیادہ معلومات فراہم نہیں کی گئی ہیں۔ڈیجیٹل ٹریل بے نقاب کرناتجزیہ، فرینک گارڈنرجب ایف بی آئی نے کہا کہ یہ تحقیقات ‘عالمی سطح‘ پر ہوں گی تو اس میں کوئی مبالغہ آرائی نہیں تھی۔ایف بی آئی، جو اس حوالے سے ہونے والی تحقیقات کی قیادت کر رہی ہے، نے اپنی مشترکہ دہشت گردی ٹاسک فورس کو امریکہ، برطانیہ اور ممکنہ طور پر پاکستان میں بھی شواہد کی پیروی کرنے والی ٹیموں کے ساتھ تعینات کیا ہے۔فوری ترجیح اس بات کا تعین کرنا ہے کہ آیا یرغمال بنانے والے کو کسی اور کی مدد حاصل تھی یا نہیں، یا تو برطانیہ میں یا ان دو ہفتوں کے دوران جب وہ حملے سے قبل امریکہ میں تھے۔برطانیہ کی انسداد دہشت گردی پولیس پولیس اور ایم آئی فائیو ملک فیصل اکرم کی نام نہاد ’ڈیجیٹل ٹریل‘، اس کے فون، کمپیوٹر یا کریڈٹ کارڈ کی خریداری کے حوالے سے ممکنہ شواہد کو بے نقاب کرنے میں اہم ثابت ہوں گے۔
Science,،تصویر کا ذریعہPAKISTAN CHRONICLESسعادت حسن منٹو کی شناخت اُردو کے سب سے بڑے افسانہ نگار کی حیثیت سے ہوتی ہے لیکن کم ہی لوگ جانتے ہیں کہ اپنی نوعمری اور جوانی سے انھیں فلموں سے بھی ویسی ہی دلچسپی تھی جیسی ادب سے۔فلموں سے منٹو کے عشق کا آغاز امرتسر سے ہی ہو گیا تھا۔ وہ ہالی وڈ فلموں کے سحر میں مبتلا تھے اور کئی فن کاروں مثلاً بورس کارلوف، مارلین ڈیرچ، جان گلبرٹ، گریٹا گاربو، میری پک فورڈ، ایڈی پولو، گلوریا سوانسن اور لان چینی کی اداکاری سے بے حد متاثر تھے۔سنہ 1933 میں وہ باری علیگ کے اخبار ’مساوات‘ سے وابستہ ہوئے اور جلد ہی اِس اخبار میں فلمی کالم لکھنے لگے۔ سنہ 1936 میں منٹو بمبئی چلے گئے، جو اس وقت ہندوستانی فلمی صنعت کا سب سے بڑا مرکز تھا۔نذیر لدھیانوی نے انھیں اپنے رسالے ’مصور‘ کی ادارت کی دعوت دی۔ منٹو اس رسالے میں تنقیدی مضامین اور فلموں پر تبصرے لکھنے لگے۔ مصور کے توسط سے منٹو نے اپنی بے باک تحریروں سے فلمی صحافت کا ایک نیا باب رقم کیا اور بہت جلد فلمی دنیا میں اپنی دھاک بٹھا دی۔اسی دوران اُن کی ملاقات دلیپ کمار کے بڑے بھائی ایوب خان اور ’فلمی انڈیا‘ کے ایڈیٹر بابو راؤ پٹیل سے ہوئی جو اس زمانے میں فلمی صحافت کا ایک قد آور نام سمجھا جاتا تھا۔ بابو راؤ پٹیل کے توسط سے انھیں ایک فلم کمپنی میں فلمی کہانیوں کی نوک پلک سنوارنے اور مکالمے لکھنے کا کام مل گیا۔اس طرح منٹو کا دیرینہ خواب، کہ وہ فلمی صنعت سے وابستہ ہو جائیں، پورا ہو گیا۔ منٹو کو جس پہلی فلم کے مکالمے لکھنے کا کام ملا وہ ’بن کی سندری‘ تھی۔ اس فلم کی ہیروئن عیدن بائی اور ہیرو راج کشور تھے۔فلموں کے مکالمے لکھنے کا کام آگے بڑھا تو منٹو سے کسی فلم کی کہانی لکھنے کی فرمائش بھی ہونے لگی۔ اسی زمانے میں امپیریل فلمی کمپنی کے اردشیر ایرانی نے ہندوستان کی پہلی رنگین فلم بنانے کا ارادہ کیا تو انھوں نے منٹو سے اس فلم کی کہانی لکھنے کی درخواست کی۔ منٹو نے اپنا ایک افسانہ ارد شیر ایرانی کو پیش کیا۔ اس افسانے کا نام ’کسان کنیا‘ تھا۔،تصویر کا ذریعہKISAN KANYAکسان کنیا کا پوسٹرمگر ہوا یہ کہ جب یہ فلم ریلیز ہوئی تو فلم کے مصنف کے نام کے طور پر شانتی نکیتن کے فارسی کے پروفیسر ضیا الدین کا نام دیا گیا۔ کمپنی کے اس رویے پر منٹو کو بہت رنج ہوا اور انھوں نے شدید احتجاج کیا۔ اس احتجاج کا نتیجہ یہ نکلا کہ امپیریل فلم کمپنی نے نہ صرف یہ کہ منٹو کی تنخواہ میں خاطر خواہ اضافہ کر دیا بلکہ بطور مصنف ان کی اگلی فلم ’مجھے پاپی کہو‘ انھیں کے نام سے پیش کی۔یہ بھی پڑھیےٹھنڈا گوشت: وہ افسانہ جو سعادت حسن منٹو کے لیے بہت گرم ثابت ہوانئی نسل کو منٹو میں دلچسپی کیوں ہے؟غالب منٹو کی طوائف کی روشنی میں’مجھے پاپی کہو‘ فلاپ ہو گئی، جس کے بعد امپیریل فلم کمپنی بند کر دی گئی۔ اب منٹو نے دوسرے فلمی اداروں کا رُخ کیا اور کئی دوسری فلموں کی کہانیاں تحریر کیں جن میں سروج مووی ٹون کی ’تو بڑا کہ میں بڑا‘ ، ’ہندوستان سنے ٹون کی‘، ’اپنی نگریا‘ اور مہرا پکچرز کی ’دیکھا جائے گا‘ شامل تھیں۔یہیں ان کی ملاقاتیں ترقی پسند ادبی تحریک کے سرکردہ افراد سید سجاد ظہیر، علی سردار جعفری، خواجہ احمد عباس اور وی شانتا رام وغیرہ سے ہوئی اور وہ اس تحریک سے وابستہ ہو گئے۔سنہ 1941 میں منٹو دہلی چلے گئے جہاں وہ آل انڈیا ریڈیو سے منسلک ہو گئے۔ یہاں فلم سے یکسر ماحول تھا مگر منٹو نے اس دنیا میں بھی بہت جلد اپنا مقام بنا لیا۔ دہلی کے قیام کے دوران بھی منٹو نے فلمی کہانیاں لکھنے کا سلسلہ جاری رکھا۔یہیں انھوں نے مرزا غالب کی زندگی پر ایک فلم کا سکرپٹ لکھنا شروع کیا جو بعد میں راجندر سنگھ بیدی کے مکالموں کے ساتھ پردہ سکرین پر پیش ہوئی۔ سنہ 1942 میں منٹو واپس بمبئی آ گئے اور ایک مرتبہ پھر فلمی دنیا سے منسلک ہو گئے۔،تصویر کا ذریعہMIRZA GHALIBمرزا غالب فلم کا پوسٹراس قیام بمبئی کے دوران منٹو نے جن فلموں کی کہانیاں لکھیں ان میں ’نوکر‘، ’چل چل رے نوجوان‘، ’بیگم اور شکاری‘، ’جھمکے‘ اور ’آٹھ دن‘ کے نام شامل ہیں۔سنہ 1947 میں پاکستان کے قیام کے بعد منٹو لاہور آ گئے۔ وہ افسانہ نگاری بھی کرتے رہے اور فلمی کہانیاں بھی لکھتے رہے۔ انھوں نے بہت سی فلمی شخصیات کے خاکے بھی لکھے جو اُن کے خاکوں کے مجموعوں ’گنجے فرشتے‘ اور ’لاؤڈ سپیکر‘ میں شامل ہیں۔ منٹو کے کئی افسانوں کو فلم کے پردے پر بھی منتقل کیا گیا، جس کا سلسلہ آج بھی جاری ہے۔،تصویر کا ذریعہMANTOسنہ 2012 میں سعادت حسن منٹو کی پیدائش کا صد سالہ جشن منایا گیا تو کئی فلم ساز منٹو کی زندگی پر مبنی فلم بنانے پرمتوجہ ہوئے۔ اس سلسلے میں پہل سرمد سلطان کھوسٹ نے کی۔ انھوں نے شاہد ندیم سے فلم کا سکرپٹ لکھنے کی درخواست کی اور جیو فلمز کے بینر تلے11 ستمبر 2015 کو منٹو کی زندگی پر بننے والی پہلی بائیوپک منٹو ریلیز کرنے میں کامیاب ہو گئے۔اس فلم میں منٹو کا مرکزی کردار بھی سرمد سلطان کھوسٹ نے ادا کیا۔ سرمد کھوسٹ کے علاوہ اس فلم میں ثانیہ سعید، صبا قمر، حنا خواجہ بیات، فیصل قریشی، ماہرہ خان، ہمایوں سعید، شمعون عباسی، سویرا ندیم اور نمرہ بچہ شامل تھے۔ اس فلم کی موسیقی جمال رحمن نے مرتب کی تھی۔’منٹو‘ مجموعی طور پر ایک کامیاب فلم قرار پائی۔ اسے کئی ادبی میلوں میں بھی دکھایا گیا مگر ادبی حلقوں نے اس فلم کو بہت زیادہ نہیں سراہا۔ ادبی حلقوں کا کہنا تھا کہ فلم کی کہانی میں بہت زیادہ جھول ہیں۔اس فلم میں منٹو کو شراب کا ایسا رسیا دکھایا گیا ہے کہ وہ اپنی بیٹی کی دوا لینے نکلتا ہے تو ایک ناشر سے بڑے جتن سے تھوڑے بہت پیسے حاصل کرنے میں کامیاب ہوتا ہے مگر دوا کی بجائے شراب خرید لاتا ہے۔فلم میں بغیر کسی جواز کے نور جہاں کے کردار کو بھی بہت زیادہ اہمیت دی گئی ہے جس کا منٹو کی زندگی سے کوئی خاص تعلق نہیں تھا، سوائے اس کے کہ منٹو نے اس کی شخصیت پر نور جہاں ، سرور جہاں کے نام سے ایک خاکہ لکھا تھا۔البتہ ادبی ناقدین نے اس فلم میں شامل منٹو کے بعض افسانوں کی پیشکش کو بہت سراہا۔ ’ٹوبہ ٹیک سنگھ‘ اور ’ٹھنڈا گوشت‘ کو جس طرح اس فلم میں پیش کیا گیا شاید وہی اس فلم کی تھوڑی بہت کامیابی کا راز تھا۔’منٹو کو موت ہوئی ہی کہاں ہے‘تین برس بعد 21 ستمبر 2018 کو انڈیا میں مشہور ہدایت کارہ نندتا داس کی فلم منٹو بھی نمائش پزیر ہوئی۔ اس فلم میں منٹو کا مرکزی کردار نواز الدین صدیقی نے ادا کیا۔ یہ فلم انڈیا میں باکس آفس پر کامیاب نہ ہو سکی جبکہ پاکستان میں اس فلم کو نمائش کی اجازت ہی نہیں ملی۔،تصویر کا ذریعہNANDITA DASنندتا داسباکس آفس پر ناکامی کے باوجود فلمی ناقدین نے اس فلم کو بڑا سراہا۔ اس فلم کا سکرپٹ پاکستانی فلم منٹو کے مقابلے میں بہت مضبوط تھا۔ممتاز نقاد ناصر عباس نیئر نے اس فلم پر لکھے گئے ایک تبصرے میں اعتراف کیا کہ ’نندتا داس کی اس فلم سے اندازہ ہوتا ہے کہ وہ فلم سازی کے آرٹ کا گہرا شعور رکھتی ہیں۔ کس سین کو کتنی دیر دکھانا ہے، مختلف سینز میں وقفوں کا اہتمام کیسے کرنا ہے اور ان کے درمیان تعلق کیسے قائم کرنا ہے، کس طرح کی موسیقی پس منظر میں جاری کرنی ہے، پارٹیشن اور بعد کے مناظر کو کیسے ان کی تاریخی سچائی کے ساتھ پیش کرنا ہے، کہاں منٹو کو اور کہاں اس کے کسی افسانے کے کسی ٹکڑے کی ڈرامائی تشکیل دکھانی ہے اس سب کا وہ گہرا ادراک رکھتی دکھائی دیتی ہیں۔‘ناصر عباس نیئر نے مزید لکھا کہ ’فلم میں منٹو کی زندگی اور افسانوں کو مہارت سے جوڑا گیا ہے۔ فلم کے آخری حصے میں مینٹل ہسپتال لاہور میں منٹو کو دکھایا گیا ہے جہاں اسے انڈیا کے مشہور اداکار شیام کی حادثاتی موت کی خبر پڑھنے کو ملتی ہے اور وہیں ٹوبہ ٹیک سنگھ کا افسانہ شروع ہوتا ہے۔‘’فلم میں اس افسانے کے جن مکالموں کو پیش کیا گیا ہے ان میں معنویت آج بھی اسی طرح قائم ہے، بش سنگھ کی نومینز لینڈ پر موت کے منظر کے ساتھ ہی فلم ختم ہو جاتی ہے اور اپنے پیچھے سوالات کا ایک طویل سلسلہ چھوڑ جاتی ہے۔ منٹو کی موت نہیں دکھائی گئی، منٹو کو موت ہوئی ہی کہاں ہے۔‘
Science,،تصویر کا ذریعہSocial Mediaانڈیا میں حزب اختلاف کے رہنما اور کانگریس پارٹی کے سابق صدر راہل گاندھی نے سنہ 2019 کے انتخابات کے دوران رائے بریلی میں انڈین وزیر اعظم مودی کے بارے میں جہاں بہت ساری باتیں کہیں وہیں انھوں نے یہ بھی کہا تھا کہ ’وہ بغیر ٹیلی پرامٹر کے کچھ بھی نہیں بول سکتے۔‘انڈیا میں سوشل میڈیا صارفین گذشتہ رات سے راہل گاندھی کے اس پرانے کلپ کو ہیش ٹیگز ’ٹیلی پرامپٹر‘ اور ’ٹیلی پرامپٹر پی ایم‘ کے ساتھ شیئر کر رہے ہیں۔انڈیا میں ان ٹاپ ٹریندڈ کی وجہ یہ ہے کہ گذشتہ رات انڈین وزیر اعظم نریندر مودی، جنھیں اُن کی جماعت ’عظیم مقرر‘ قرار دیتی ہے،ورلڈ اکنامک فارم سے خطاب کر رہے تھے کہ اچانک اُن کے بولنے کی رفتار مدہم پڑ گئی اور بظاہر ایسا لگا گویا الفاظ نے اُن کا ساتھ دینا چھوڑ دیا ہے۔نریندر مودی کے اس خطاب کا کلپ سوشل میڈیا پر وائرل ہے۔ اس میں واضح طور پر دیکھا جا سکتا ہے کہ وزیراعظم کہتے ہیں کہ ’ہم بھارتیوں کا مزاج، ہم بھارتیوں کا ٹیلنٹ۔۔۔۔‘ مگر اس کے بعد نریندر مودی کے الفاظ گم ہو جاتے ہیں۔ لگ بھگ اگلے 13 سیکنڈز تک وہ کبھی اپنی بائیں جانب دیکھتے ہیں اور کبھی دائیں جانب۔ 13 سیکنڈز کے توقف کے بعد وہ اپنے ایک کان سے بظاہر ایئر پلگ نکالتے نظر آتے ہیں اور پوچھتے ہیں ’ٹھیک سے سُنا رہا ہے؟‘ اس کے بعد دوبارہ خاموشی ہوتی ہے اور میزبان کلاس شواب کہتے ہیں ’ہم آپ کو سُن سکتے ہیں مسٹر وزیراعظم۔‘نریندر مودی پھر پوچھتے ’کیا ہماری آواز پہنچ رہی ہے سب کو۔‘ اس پر میزبان دوبارہ کہتے ہیں ’ہم آپ کو بہت اچھے سے سُن سکتے ہیں۔‘نریندر مودی کا یہ کلپ سوشل میڈیا پر آنے کی دیر تھی کہ صارفین نے پوچھنا شروع کر دیا کہ یہ سب کیا ہو رہا ہے؟انڈین یوتھ کانگریس کے صدر سرینیواس بی وی نے کلپ شیئر کرتے ہوئے لکھا: ’یہاں ابھی ابھی کیا ہوا ہے۔‘اس کلپ کے بعد انڈین ذرائع ابلاغ کے بہت سے اداروں نے دعویٰ کیا کہ ’ایسا لگتا ہے کہ وہ اپنے ٹیلی پرامپٹر کی طرف دیکھ رہے ہیں جس میں شاید کوئی خرابی آ گئی ہے۔‘ تاہم کئی ذرائع نے دعویٰ کیا کہ مسئلہ ٹیلی پرامپٹر کا نہیں بلکہ کوئی تیکنیکی معاملہ تھا۔ بہرحال اس مسئلے کے تھوڑی دیر بعد انڈین وزیر اعظم کا بیان دوبارہ شروع سے شروع ہوا جسے بروقت کئی زبانوں میں ترجمہ کیا جا رہا تھا۔تاہم خرابی جس بھی نوعیت کی تھی، یہ کلپ سامنے آنے کے بعد بہت سے صارفین نے راہل گاندھی کا سنہ 2019 کا کلپ شیئر کرنا شروع کر دیا جس میں وہ کہہ رہے کہ ’نریندر مودی جی کے پاس بولنے کو کچھ نہیں رہا، وہ ٹیلی پرامپٹر سے بولتے ہیں، پیچھے سے کنٹرولر ہے (کوئی کنٹرول کرتا ہے)۔‘   بہرحال وزیر اعظم مودی نے ورلڈ اکنامک فورم میں اپنی تقریر میں بی جے پی حکومت کی مختلف اصلاحات کا ذکر کرتے ہوئے انڈیا کو سرمایہ کاری کے لیے ’بہترین ملک‘ اور اس وقت کو انڈیا میں سرمایہ کاری کے لیے ’بہترین وقت‘ قرار دیا۔وہ ورلڈ اکانومک فورم کے داووس ایجنڈا 2022 سے آن لائن خطاب کر رہے تھے۔اس تکنیکی خرابی کے بعد راہل گاندھی نے ایک بار پھر ٹویٹ کیا ’اتنا جھوٹ ٹیلی پرامپٹر بھی نہیں جھیل پایا۔‘یہ بھی پڑھیےمودی کی پہلی پریس کانفرنس: ’مگر میں چپ رہوں گا‘فیس بک مودی حکومت پر اتنا مہربان کیوں ہے؟’انڈیا میں وزرا کے مسائل کو کم مت سمجھیے‘مودی کی سکیورٹی میں مبینہ کوتاہی: سپریم کورٹ نے سکیورٹی انتظامات کا ریکارڈ طلب کر لیااپوزیشن ایک طرف، دوسری جانب وزیر اعظم کے حامی اور بی جے پی کارکنوں نے اِس خرابی کو ورلڈ اکنامک فورم کی جانب سے ہونے والی تکنیکی خرابی بتایا ہے اور ایک ہی طرح کے ٹویٹس کو مختلف اکاؤنٹ سے ٹویٹ کیا گيا ہے۔ اسے بھی صارفین نے فوٹو شاپ کر کے بی جے پی کا ’ٹول کِٹ‘ قرار دیا ہے۔ٹیلی پرامپٹر ایک الیکٹرانک مشین ہے جو اپنے استعمال کرنے والے کے لیے متن کو سکرین پر پیش کرتی ہے اور اسے دیکھ کر خطاب کرنے والا اپنے لہجے، انداز کو زیادہ درست انداز میں پیش کرنے کے قابل ہوتا ہے۔ اسے ’کیو کارڈ‘ بھی کہتے ہیں۔ بڑے مجمعے کے دوران یہ سٹیج پر دونوں کناروں پر لگا ہوتا ہے جبکہ ٹی وی کی دنیا میں یہ پروفیشنل کیمرے کے عدسے کے نیچے ہوتا ہے، جہاں سے آپ متن کو بخوبی پڑھ سکتے ہیں۔سوشل میڈیا پر بحثصحافی اور مصنف سوگاتا سرینیواس راجو نے بظاہر بی جے پی کے حامیوں کو طنز کا نشانہ بناتے ہوئے ٹویٹ کی کہ ’یہ ہمارے وزیر اعظم کو بدنام کرنے کی بین الاقوامی سازش ہے۔ اس کی تفتیش ہونی چاہیے۔‘،تصویر کا ذریعہ@sugatarajuصحافی روہنی سنگھ نے اس کے متعلق کئی ٹویٹس کیے جس میں ایک میں انھوں نے لکھا: ایسا لگتا ہے کہ وزیراعظم آفس میں آج کسی بے چارے ٹیکنیشیئن کی نوکری جانے والی ہے۔ یہی امید کرتی ہوں کہ اس پر بغاوت/ یو اے پی اے کے الزامات نہ لگیں۔ نوئیڈا کا میڈیا ابھی اس کا کوئی خالصتانی لنک تلاش کرنے میں لگی ہو گی۔‘،تصویر کا ذریعہ@rohini_sghقومی انعام یافتہ فلم ساز ونود کاپری نے ٹویٹ کیا کہ ’ناقابل یقین۔ دکھ یہ ہے کہ ورلڈ اکنامک فورم میں ٹیلی پرامپٹر کے فیل ہوتے ہی نریندر مودی ایک لفظ، مطلب ایک لفظ تک نہیں بول پائے اور اس کے بعد کی اُن کی ہکلاہٹ تو اور بھی بہت تکلیف دہ ہے۔‘صحافی اور آلٹ نیوز کے شریک بانی محمد زبیر نے وائرل کلپ کو پوسٹ کرتے ہوئے لکھا: ’یہ وزیر اعظم مودی کی تقریر ہے۔ اس میں کوئی پیچھے سے کہہ رہا ہے ’سر آپ ان سے ایک بار پوچھیے کہ سب جڑ گیا ہے۔‘ ایسا لگتا ہے کہ یہ ٹیلی پرامپٹر کا معاملہ نہیں ہے۔ بعد کی اپنی 20 منٹ کی تقریر میں وہ کناروں کی جانب دیکھتے نظر نہیں آتے۔ ہو سکتا ہے کہ ٹیلی پرامپٹر سامنے لگا ہو۔‘،تصویر کا ذریعہ@zoo_bearکانگریس نیشنل کوارڈینیٹر گورو پاندھی نے لکھا: ڈیووس میں خطاب کرتے ہوئے ٹیلی پرامپٹر بند ہو گیا اور ’عظیم مقرر‘ کو اپنی تقریر کا کوئی اندازہ نہیں تھا کہ کیا بولیں۔ بے عزتی کروا دی۔‘بہت سے صارفین نے لکھا کہ مودی پریس کانفرنس کیوں نہیں کرتے ہیں یہ راز آج افشا ہو گیا۔ شیو سینا کی رہنما اور رکن پارلیمان نے بی جے پی کے بہت سے ویری فائڈ ٹوئٹر ہینڈل سے ایک ہی طرح کے ٹویٹس کے یکجا سکرین شاٹس شیئر  کرتے ہوئے لکھا: ’ٹیلی پرامپٹر+ٹول کٹ=تکنیکی ترقی۔‘اس معاملے کو لے کر بہت سے صارفین طرح طرح کے میمز شیئر کر رہے ہیں۔ ان میں ایک مشترکہ میم ہے جس میں انڈیا کے پہلے وزیر اعظم جواہر لعل نہرو کہہ رہے ہیں کہ ’تار انھوں نے کاٹی تھی‘ جبکہ بہت سے صارفین ان کی تاریخی تقریر کو یاد کرتے ہوئے لکھ رہے کہ آزادی کی تاریخی تقریر ’ٹرائسٹ ود ڈسٹینی‘ کا مسودہ کاغذات کے لین دین میں گم ہو گیا تھا لیکن نہرو نے اس کے باوجود جو تقریر کی تاریخ اس کی گواہ ہے۔‘
Science,"،تصویر کا ذریعہGetty Images فرض کریں کہ آپ ایک ہسپتال میں موجود ہیں اور سرجن آپ کا آپریشن کرنے والا ہے۔ کیا آپ کے ذہن میں اس سرجن کی جو تصویر ہے وہ کسی مرد کی ہے یا عورت کی؟ اگر آپ خود ایک خاتون ہیں تو بہتر ہو گا کہ یہ سرجن بھی خاتون ہی ہوں۔اس کی وجہ یہ ہے کہ ایک تازہ ترین تحقیق کے مطابق اگر خواتین کا آپریشن مرد سرجن کریں تو ان کی موت کا امکان 32 فیصد زیادہ ہو جاتا ہے۔ دوسری طرف اسی تحقیق کے مطابق سرجن کی جنس کیا ہے اس سے مردوں کو زیادہ فرق نہیں پڑتا۔لیکن خواتین کو اور بھی مسائل کا سامنا کرنا پڑتا ہے۔ جیسا کہ 30 دن کے اندر اندر پیچیدگی اور ہسپتال میں دوبارہ داخلے کے امکانات بھی ایسی صورت میں بڑھ جاتے ہیں جب ان کا آپریشن کرنے والا سرجن مرد ہو۔  حیران کن بات یہ ہے کہ اس سوال کا مکمل جواب اس تحقیق کی سربراہی کرنے والوں کے پاس بھی نہیں۔  ڈاکٹر کرسٹوفر والس نے میڈیکل جرنل جاما سرجری میں شائع ہونے والی اس تحقیق کی سربراہی کی۔بی بی سی سے بات کرتے ہوئے ان کا کہنا تھا کہ ابھی وہ اس سوال کا جواب ڈھونڈنے کی کوشش کر رہے ہیں۔بی بی سی نے کئی خواتین سرجنز سے ان کے خیالات جاننے کی کوشش کی کہ آخر ایسا کیوں ہے کہ ایک خاتون مریض خاتون سرجن کے ہاتھوں میں زیادہ محفوظ ہے۔ ڈاکٹر کرسٹوفر والس کی تحقیق کے دوران 13 لاکھ مریضوں کے اعداد و شمار کا جائزہ لیا گیا جن کا علاج کینیڈیا کے شہر اونٹاریو میں 2007 سے 2019 کے دوران 2,937 سرجنز  نے کیا۔ تحقیق کرنے والوں کا دعوی ہے کہ پہلی بار مریض اور سرجن کی صنف کے علاج پر اثرات کا جائزہ لیا گیا ہے۔ اس تحقیق میں اس سوال کا جواب تو موجود نہیں کہ خواتین کے لیے مرد سرجن خطرناک کیوں ہوتے ہیں لیکن اسی تحقیق میں کئی اور وضاحتوں کی جانب اشارہ کیا گیا ہے۔ایک ایسی ہی وضاحت کے مطابق مرد ڈاکٹروں کو خواتین مریضوں کے مرض کی شدت کا احساس نہیں ہوتا جب کہ خواتین ڈاکٹر ایسے مریضوں کے درد کو بہتر طریقے سے سمجھ سکتی ہیں۔،تصویر کا ذریعہEMERSON HOSPITAL’مرد سرجن عورتوں کی شکایات کو سنجیدگی سے نہیں سنتے’ ڈاکٹر انیکا ولیمزڈاکٹر انیکا ولیمز امریکہ کے شہر بوسٹن کے ٹفٹس سکول آف میڈیسن میں بطور یورالوجسٹ کام کرتی ہیں۔ ان کا کہنا ہے کہ مردوں کی ایک عادت ہے کہ وہ عورتوں کی شکایات کو سنجیدگی سے نہیں سنتے۔ ’انھیں لگتا ہے کہ خواتین خوامخواہ پریشان ہو جاتی ہیں۔ اسی لیے ان کی تکلیف کو سمجھا نہیں جاتا اور ان کے مرض کی شدت کو اکثر جھٹلا دیا جاتا ہے۔’ڈاکٹر جینیفر سواہن نیو یارک کی نارتھ ویل ہیلتھ یونیورسٹی میں ویسکولر سرجن ہیں اور ڈاکٹر انیکا ولیمز سے اتفاق کرتی ہیں۔وہ کہتی ہیں کہ مرد سرجن سے علاج میں خواتین کی زیادہ اموات کی ایک وجہ یہ ضرور ہو سکتی ہے کہ مرد حضرات خواتین مریضوں کی شکایات کو ٹھیک طرح نہیں سنتے۔،تصویر کا ذریعہUnity Health Torontoڈاکٹر بیکسٹر سمجھتی ہیں 'جب لوگ سرجن کے بارے میں سوچتے ہیں تو ان کے تخیل میں ایک مرد کی شکل ہوتی ہے۔'ڈاکٹر نینسی بیکسٹر کینیڈا کی یونیورسٹی آف ٹورنٹو کے سینٹ مائیکل کالج ہسپتال میں بطور کولو ریکٹل سرجن کام کرتی ہیں۔ ان کا ماننا ہے کہ یہ درست ہے کہ مرد خواتین کی تکلیف کو نہیں سمجھتے لیکن اور بھی کئی وجوہات ہیں۔وہ کہتی ہیں کہ ایسا بھی ممکن ہے کہ سرجن کی صنف ان فیصلوں پر اثرانداز ہوتی ہو جو وہ بطور ایک معالج اٹھاتا ہے۔ ڈاکٹر نینسی نے دل کے مریضوں کے اعداد و شمار اور تحقیق کی مدد سے بتایا کہ ایک خاتون ماہر قلب مرد ڈاکٹر کی نسبت خواتین مریضوں کو بہتر طریقے سے دیکھتی ہے جس کے نتائج بھی بہتر نکلتے ہیں۔ انھوں نے مرد اور خواتین ڈاکٹروں کی جانب رویوں میں فرق کی نشاندہی بھی کی۔ ’ایک آپریشن کے دوران اگر خاتون ڈاکٹر برا کام کرے تو اسے زیادہ سزا ملتی ہے۔’’ان کے پاس بھیجے جانے والے مریض کم ہوجاتے ہیں اور انھیں ایسے نتائج پر معافی کم ہی ملتی ہے جس کی وجہ ان کی صلاحیت ٹھہرائی جاتی ہے۔ لیکن اگر ایسا ہی کوئی مرد ڈاکٹر کرے تو کہا جاتا ہے کہ یہ تو بدقسمتی سے ہوا۔ اس لیے خواتین ڈاکٹروں کو مردوں کے ہم پلہ شمار ہونے کے لیے زیادہ بہتر کام کرنا پڑتا ہے۔’ڈاکٹر ولیمز کا ماننا ہے کہ خواتین زیادہ حساس ہوتی ہیں اور ساتھ ہی ساتھ ان میں بات چیت کرنے اور ہمدردی کا جذبہ بھی مضبوط ہوتا ہے۔ ڈاکٹر کم ٹیمپلٹن کنساس یونیورسٹی میڈیکل سینٹر میں بطور آرتھوپیڈک سرجن کام کرتی ہیں جن کا ماننا ہے کہ خواتین ڈاکٹروں اور سرجنز کا اپنی خواتین مریضوں سے تعلق ہی اس تحقیق کے نتائج کی وضاحت کر سکتا ہے۔ ’ایک مریض اور سرجن کے درمیان تعلق نہایت ضروری ہوتا ہے جس کی وجہ سے مریض ایسی معلومات فراہم کرنے میں آسانی محسوس کرتے ہیں جس سے بیماری کی تشخیص اور علاج  میں مدد ملتی ہے۔’ ’بات چیت کے ذریعے کسی آپریشن اور سرجری سے متعلق خدشات کو پہلے سے ہی دور کیا جا سکتا ہے۔’ماضی میں ہونے والی تحقیق کے مطابق یہ ثابت ہوا ہے کہ اگر مریض خاتون ہو اور معالج مرد تو مریض اور معالج کا رشتہ اور ان میں بات چیت متاثر ہوتے ہیں۔ لیکن یہ ضروری نہیں کہ اس کی وجہ ڈاکٹر ہی ہو۔ اونٹاریو کی ایک تحقیق کے مطابق خواتین آپریشن کے بعد پیدا ہونے والی پیچیدگی مردوں کو بتانے میں جھجک محسوس کرتی ہیں۔ یہ بھی پڑھیےصنف آہن: ’پہلی بار گن چلائی تو دل دھک دھک کر رہا تھا‘’مرد خواتین سے بہتر ہیں‘ کیا بچے یہی پڑھتے ہیں؟فزکس کو ’مردوں کی ایجاد‘ کہنے والا سائنسدان معطل،تصویر کا ذریعہDr Jennifer Svahnڈاکٹر جینیفر سواہن نیو یارک کی نارتھ ویل ہیلتھ یونیورسٹی میں ویسکولر سرجن ہیںڈاکٹر سواہن اس سے متفق ہیں لیکن ان کے مطابق خواتین مریض خواتین ڈاکٹروں کو زیادہ آسانی سے اپنی تکلیف بتا سکتی ہیں۔سرجری کا شعبہ صنفی امتیاز کا شکار رہا ہے اور اسی وجہ سے خواتین سرجری کے میدان میں زیادہ نہیں۔ 2015 میں خواتین سرجنز نے ٹوئٹر پر میں بھی سرجن لگتی ہوں کے نام سے ٹرینڈ شروع کیا۔ آج تک خواتین سرجنز کی جانب سے یہ سننے کو ملتا ہے کہ کیسے اس شعبے میں کام کرنے والی خواتین کے بارے میں اکثر یہ غلط فہمی پائی جاتی ہے کہ وہ وہاں سرجری کے لیے نہیں بلکہ کسی اور کام کے لیے موجود ہیں۔  ڈاکٹر ولیمز کہتی ہیں کہ خواتین سرجنز کو مسلسل ان کی صنف یاد کروائی جاتی ہے۔ ’زیادہ تر مریض اور سٹاف خود ہی فرض کر لیتے ہیں کہ میں سرجن نہیں ہوں۔ سب سے زیادہ یہ خیال کیا جاتا ہے کہ میں شاید میڈیکل اسسٹنٹ ہوں یا پھر سیکریٹری ہوں۔ یہ بھی سمجھ لیا جاتا ہے کہ میں نرس ہوں۔’ وہ کہتی ہیں کہ ’ایسا بھی ہوتا ہے کہ میرا تعارف جاننے کے باوجود اور مریض سے تشخیص اور سرجری کے نقصانات اور فوائد کی بات چیت کے بعد مریض سوال کرتا ہے کہ اچھا تو اب میری سرجری کون کرے گا؟’ ان کا خیال ہے کہ مریضوں میں اب تک یہ دقیانوسی سوچ پائی جاتی ہے کہ مرد سرجن زیادہ ماہر ہوتے ہیں۔ وہ کہتی ہیں کہ ہمیں یہ بات معلوم ہے اور اسی لیے ہم ہر مریض کے سامنے جاتے ہوئے یہ جانتے ہیں کہ ہمیں کم تر سمجھا جائے گا لیکن ’ہم نے بہتر کام کرنا ہے کیوں کہ ہم غلطی نہیں کر سکتے۔’ ،تصویر کا ذریعہGetty Images13 لاکھ کیسز میں 57 فیصد مریض خواتین تھیں اور صرف 11 فیصد معالج خواتین تھیںاس تحقیق کے سربراہ ڈاکٹر والس کے مطابق یہ ضروری نہیں کہ ہر خاتون مریض جب مرد سرجن کے پاس جائے گی تو اس کا علاج اچھا نہیں ہو گا۔ لیکن وہ واضح کرتے ہیں کہ اس تحقیق میں ایک اور اہم بات جو سامنے آئی وہ یہ بھی تھی ان 13 لاکھ کیسوں میں جن کا معائنہ کیا گیا تقریباً 57 فیصد مریض خواتین تھیں۔ دوسری طرف صرف معالج کی شرح کو دیکھا جائے تو صرف 11 فیصد معالج خواتین تھیں۔ یعنی خواتین سرجنز کی تعداد انتہائی کم ہے۔ ڈاکٹر سواہن اس کمی کو لے کر کافی پریشان ہیں۔’اگر تحقیق سے ثابت ہو رہا ہے کہ خواتین ڈاکٹر خواتین مریضوں کا بہتر علاج کر رہی ہیں تو پھر ضروری ہے کہ ہر فیلڈ میں خواتین سرجنز کی تعداد بڑھائی جائے۔’ برطانیہ کے رائل کالج آف سرجنز کی وائس پریزیڈینٹ فیونا منٹ بھی اس شعبے میں صنفی امتیاز کے خاتمے کی ضرورت کو مانتی ہیں۔ ان کا کہنا ہے کہ برطانیہ میں زیادہ مرد سرجری کی ٹریننگ کرتے ہیں۔ ’آغاز میں تقریباً 41 فیصد خواتین سرجری کا رخ کرتی ہیں لیکن ٹریننگ کے سینیئر لیول تک 30 فیصد اور کنسلٹنٹ لیول پر 14 فیصد خواتین ہیں۔’ ڈاکٹر ولیمز کے مطابق سرجری کے شعبے میں خواتین کو سیکسزم کا سامنا کرنا پڑتا ہے۔ انھوں نے بتایا کہ ایک رات دیر گئے جب انھیں ایمرجنسی میں ایک مرد مریض کے علاج کے لیے بلایا گیا تو ’ایک مرد نرس مریض کو بہتر محسوس کرانے کی کوشش کر رہا تھا اور اسی دوران اس نے مذاق میں اسے کہا کہ وہ اپنے اوپر قابو رکھے اور خاتون سرجن کو نہ چھیڑے۔’’اس نے مجھے انتہائی بدتمیزانہ انداز میں ایک چیز بنا کر رکھ دیا اور ایک مریض کو دعوت دی کہ وہ مجھے بطور سرجن نہیں بلکہ ایک خاتون کے طور پر دیکھے جس کی بے عزتی کی جا سکتی ہے، جس کی حدود کی خلاف ورزی ممکن ہے۔’سیکسزم اور صنفی امتیاز یقیناً ایک بڑا چیلنج ہے اور جب تک ان کا خاتمہ نہیں کیا جاتا سرجری میں زیادہ خواتین کا آنا مشکل ہو گا۔فی الحال ڈاکٹر بیکسٹر سمجھتی ہیں کہ ’جب لوگ کسی بھی سرجن کے بارے میں سوچتے ہیں تو ان کے ذہن میں ایک مرد کا تصور ہوتا ہے۔’ "
Science,،تصویر کا ذریعہVarun Thakkarانڈیا کی شیرنی ‘سُپر مم‘ کوئی عام شیرنی نہیں تھی۔ ملک کے معروف ترین شیروں میں سے ایک، ’کالر والی‘ شیرنی گذشتہ ہفتے 16 برس کی عمر میں چل بسی ہے۔ مدھیا پردیش میں پنچ ٹائیگر ریزرو کی قسمت بدلنے میں اس شیرنی کا اہم کردار تھا۔ ایک ماہر کا کہنا تھا کہ شیرنی کا نام ’کالر والی‘ اس کے گلے میں پڑے ریڈیو کالر کی وجہ سے رکھا گیا تھا۔ اس شیرنی نے اپنی زندگی میں 8 مواقعوں پر کل 29 بچوں کو جنم دیا تھا۔ بی بی سی وائلڈ لائف کی دستاویزی فلم ’سپائی اِن دی جنگل‘ میں سامنے آنے کے بعد اس شیرنی کو انڈیا میں بہت مقبولیت حاصل ہوئی۔ یہ دستاویزی فلم چار شیر کے بچوں کی زندگی کے دو برسوں پر مبنی تھی۔پینچ ریزرو میں 2004 سے کام کر رہے پرابیر پاٹل کا کہنا ہے کہ اس دستاویزی فلم کے بعد بہت سے لوگ اس پارک میں آنے لگے اور اکثر اس کا نام ’کالر والی‘ لے کر اسے تلاش کرنے کی کوشش کرتے تھے۔ سنیچر کو بڑی عمر کی وجہ سے پیدا ہونے والی پیچیدگیوں کی وجہ سے اس کی موت ہوگئی۔،تصویر کا ذریعہAniruddha Majumderکالر والی کو سنہ 2008 میں ایک ریڈیو کالر پہنایا گیا تھا جس سے ان کا نام کالر والر پڑ گیاماہرین اور محکمہ جنگلات کے افسران نے اس شیرنی کو اس پارک میں بڑے ہوتے دیکھا۔ یہ وہی جنگلات ہیں جن کے بارے میں کہا جاتا ہے کہ رُڈیاڈ کِپلنگ کی معروف کتاب ’دی جنگل بک‘ انھی کے بارے میں ہے۔کالر والی 2005 میں پیدا ہوئی تھی اور اس وقت اس کا نام تھا ٹی 15۔ اس کی ماں کو ‘بڑی ماتا‘ کہا جاتا تھا اور وہ بھی ایک معروف شیرنی تھی۔ کالر والی کے والد کا نام ٹی ون تھا۔ بعد میں کالر والی وہ پہلی شیرنی بن گئی تھی جسے ریڈیو کالر لگایا گیا تھا تاکہ اس کی نقل و حرکت کے بارے میں معلومات جمع کی جا سکیں۔اسے پیار سے ’ماترم‘ یا محترم والدہ‘ بھی کہا جاتا تھا۔ ،تصویر کا ذریعہVarun Thakkarپاٹل بتاتے ہیں کہ ’کالر والی کی پیدائش سے پہلے پینچ ریزرو میں شیر شاذ و نادر ہی نظر آتے تھے، لیکن وہ جلد ہی سب سے زیادہ دیکھی جانے والی شیرنی بن گئی۔‘جنگلی حیات اور ماحولیات کے تحفظ کے کارکن ویویک مینن کہتے ہیں کہ یہ شیرنی ’پینچ کی پہچان‘ تھی۔ وہ مزید کہتے ہیں کہ اس کے انوکھے مزاج کی وجہ سے ہی بہت سے لوگ اور فوٹوگرافر اس کے اور اس کے بچوں کے بارے میں جان سکے۔اس ریزرو کے پاس ہی پرورش پانے والے محمد رفیق شیخ نے اس ریزرو میں سینکڑوں سیاحوں کو گائیڈ کیا ہے۔ ان کا کہنا ہے کہ کالر والی نے کبھی بھی وہاں آنے والے سیاحوں کو مایوس نہیں کیا۔محمد رفیع کہتے ہیں کہ ‘وہ ایک انتہائی دوست پرور جانور تھی جو سیاحوں کی گاڑیوں کے انتہائی قریب بے خوف ہو کر جاتی تھی۔‘یہ بھی پڑھیے’اندھیری رات کا مسافر‘: شیر نے تین ہزار کلومیٹر کا سفر صرف مادہ کے لیے کیا؟   دس برسوں میں 984 شیروں کی ہلاکت، انڈیا میں جنگل کا بادشاہ غیر محفوظ کیوں؟’ہماری قدر کریں، ہمارے گھر کو بچائیں‘انڈیا میں دنیا کے 70 فیصد ٹائیگر پائے جاتے ہیں۔ ان کی تعداد تیزی سے کم ہو رہی تھی تاہم حکومت کے تازہ ترین اندازوں کے مطابق یہ تعداد اب بڑھ کر 2976 تک پہنچ گئی ہے۔ ہر سال ہزاروں سیاح انڈیا بھر میں پھیلے 51 ٹائیگر ریزروز کا رخ کرتے ہیں اور انھیں امید ہوتی ہے کہ کسی شیر کا قریب سے نظارہ کریں گے۔ کالر والی کئی تناظر میں خاص شیرنی تھی۔ اپنے علاقے کے تعین کرنے کے بعد وہ شاید ہی کبھی اس سے باہر نکلی ہو اور اپنی موت تک وہیں راج کرتی رہی۔ پاٹل بتاتے ہیں کہ ‘وہ حجم میں اتنی بڑی تھی کہ دیگر شیر اس سے لڑنے سے ڈرتے تھے۔ کبھی کبھی دیگر پارکوں سے آئے ہوئے اہلکار اس کا حجم دیکھ کر اسے غلطی سے نر سمجھنے لگتے تھے۔‘کالر والی کے 29 بچوں میں سے 25 زندہ بچ گئے جو انڈیا بلکہ شاید دنیا میں ایک ریکارڈ ہے۔2008 میں اس کے پہلے تین بچے نمونیا کی وجہ سے مر گئے مگر پھر اس کے بچے ہوتے رہے اور 2010 میں اس نے ماہرین کو اس وقت حیران کیا جب اس نے پانچ بچوں کو اکٹھے جنم دیا جو کہ شیروں میں ایک قدرے غیر معمولی تعداد ہے۔ ،تصویر کا ذریعہVarun Thakkarعام طور پر شیرنیاں بچوں کو تقریباً دو سال تک اپنے قریب رکھتی ہیں، مگر کالر والی انھیں خود انحصاری سیکھاتی تھی اور کئی مرتبہ ایسے مقامات پر چھوڑ دیتی تھی جہاں ممکنہ حملہ آور ہوتے تھے۔ پارک میں جانوروں کے ڈاکٹر اکلیش میشرا نے کئی مرتبہ کالر والی کا علاج کیا۔ وہ کہتے ہیں کہ ‘وہ ایک طاقتور ماں تھی۔ کبھی کبھی وہ ایک ہی دن میں دو شکار کرتی تھی تاکہ اپنے بچوں کو کھلا سکے۔‘،تصویر کا ذریعہPench Reserveوہ خود کو دنیا کے ان خوش قسمت لوگوں میں سے شمار کرتے ہیں جنھیں اس شیرنی کے ساتھ کام کرنے کا موقع ملا۔ جنگلی حیات اور ماحولیات کے تحفظ کے کارکن ویویک مینن کہتے ہیں کہ کالر والی کو اس بات کا کریڈٹ جاتا ہے کہ اس کی وجہ سے پینچ کو ایسے ریزرو کے طور پر جانا جاتا ہے جہاں ماحول صحت افزا ہے۔‘ وہ کہتے ہیں کہ یہ اس کی میراث کا حصہ ہے، اس کے پیدا کردہ بچوں سے شیروں کی تعداد بھی بڑھے گی۔بی بی سی نے جس سے بات کی، کالر والی کے بارے میں ہر ایک کی کوئی نہ کوئی پسندیدہ کہانی تھی۔ پٹیل کو ایک واقعہ یاد تھا جب کالر والی اور اس کے تین بہن بھائیوں نے ایک بھوکے تیندوے کو اپنے علاقے میں گھسنے پر بھگا کر درخت پر چڑھنے پر مجبور کر دیا تھا۔ وائلڈ لائف فوٹوگرافر ورون ٹھاکر کے  2011 کا وہ منظر یاد گار ہے جس میں کالر والی اپنے بچوں کے ساتھ تھی۔ اس میں کل چھ شیر، پینچ ندی کے کنارے ایک چٹان پر اور اس کے آس پاس آرام کر رہے تھے۔ گیارہ سال بعد بھی وہ منظر ان کے ذہن میں تازہ ہے۔ڈاکٹر مشرا کا کہنا ہے کہ ذہین کالر والی اکثر جب پریشان یا زخمی ہوتی تھی باہر کھلے میں لیٹ جاتی تھی، جیسے کہ وہ اپنی دیکھ بھال کرنے والوں کی مدد کے منتظر ہو۔ ایک شخص کے مطابق، اس نے اپنی موت سے ایک دن پہلے بھی ایسا کیا تھا، جب وہ ‘اتنی کمزور تھی‘ وہ بمشکل چل سکتی تھی۔کالر والی کو اتوار کے روز ریزرو کے ایک کھلے میدان میں عملے اور مقامی دیہاتیوں کی طرف سے پھولوں اور دعاؤں کے بعد بطور آخری رسومات جلایا گیا۔ ڈاکٹر مشرا نے کہا کہ ‘کالر والی ایک نایاب شیرنی تھی۔ وہ اس کی موت پر افسوس کے بجائے اس کی زندگی کا جشن منانا چاہتے ہیں۔‘
Science,،تصویر کا ذریعہEPAامریکی موبائل نیٹ ورکس اے ٹی اینڈ ٹی اور ویرائزن نے کچھ ایئرپورٹس پر اپنی نئی فائیو جی سروس کی فراہمی ملتوی کرنے پر اتفاق کر لیا ہے۔ تیز رفتار انٹرنیٹ اور وسیع تر کوریج فراہم کرنے والی اس سی بینڈ سروس کو ایک دن بعد شروع کیا جانا تھا۔ مگر امریکی ایئرلائنز نے اس کی شروعات ملتوی کرنے کا مطالبہ کیا ہے کیونکہ اُن کے مطابق اس ٹیکنالوجی کے سگنلز طیاروں کے نیویگیشن سسٹمز میں رخنہ ڈال سکتے ہیں۔ ان مواصلاتی کمپنیوں نے سروس کی فراہمی محدود کرنے کے دباؤ کے سامنے جھکتے ہوئے اپنی بے چینی کا بھی اظہار کیا ہے۔ اے ٹی اینڈ ٹی کا کہنا ہے کہ وہ 'مخصوص ایئرپورٹس کے رن ویز کے قریب محدود تعداد میں ٹاورز' پر سروس کی فراہمی 'عارضی طور پر' ملتوی کر رہے ہیں۔ کمپنی نے یہ بھی کہا ہے کہ ریگولیٹری اداروں کے پاس فائیو جی سروس کی شروعات کی منصوبہ بندی کرنے کے لیے 'دو سال' تھے۔ اپنے ایک بیان میں دنیا کی سب سے بڑی ٹیلی کام کمپنیوں میں سے ایک اے ٹی اینڈ ٹی نے کہا کہ 'ہم وہ کام کرنے میں فیڈرل ایوی ایشن ایڈمنسٹریشن کی ناکامی پر مضطرب ہیں جو 40 ممالک پہلے ہی کر چکے ہیں، یعنی ہوابازی میں کسی رخنے کے بغیر فائیو جی ٹیکنالوجی کی محفوظ تنصیب، اور ہم بروقت ایسا کرنے پر زور دیتے ہیں۔' کمپنی نے کہا کہ 'ہم سوائے محدود تعداد میں ان ٹاورز پر عارضی التوا کے اپنی جدید فائیو جی سروس منصوبے کے مطابق ہر جگہ شروع کر رہے ہیں۔'ویرائزن نے بھی کہا کہ کمپنی نے 'ایئرپورٹس کے گرد ہمارے فائیو جی نیٹ ورک کو رضاکارانہ طور پر محدود کرنے' کا فیصلہ کیا ہے۔ ،تصویر کا ذریعہGetty Imagesیہ تیسرا التوا ایسے وقت میں سامنے آیا ہے جب ایئرلائنز نے خدشہ ظاہر کیا ہے کہ فائیو جی سروسز ہوابازی میں شدید مداخلت کر سکتی ہیں جس سے ایئرلائنز کو اپنے کچھ طیارے گراؤنڈ کرنے پڑیں گے اور پروازیں منسوخ کرنی پڑیں گی اور وائٹ ہاؤس اور حکامِ ہوابازی فضائی کمپنیوں کے نشاندہی کردہ اس مسئلے کا حل تلاش کرنے کی کوشش کر رہے ہیں۔ واضح رہے کہ فضائی کمپنیوں کو خدشہ ہے کہ سی بینڈ استعمال کرنے والے فائیو جی سگنل طیاروں کے نیویگیشن سسٹمز میں مداخلت کر سکتے ہیں، خاص طور پر اُن سسٹمز میں جو خراب موسم میں استعمال کیے جاتے ہیں۔ اس سے قبل امریکہ کی 10 بڑی ایئرلائنز نے امریکی ایوی ایشن حکام کو ایک خط کے ذریعے خبردار کیا تھا کہ فائیو جی کی عنقریب شروع ہونے والی سروس پروازوں میں ’بڑی رکاوٹ‘ کا سبب بنے گی۔ایئرلائنز نے کہا ہے کہ ویرائزن اور اے ٹی اینڈ ٹی فائیو جی موبائل فون سروسز کا بدھ سے ہونے والا آغاز ’ایسی اقتصادی آفت‘ کا سبب بنے گا جس سے بچا جا سکتا ہے۔ڈیلٹا ایئر لائنز اور یونائیٹڈ ایئر لائنز کے چیف ایگزیکٹوز نے دیگر کمپنیوں کے ساتھ مل کر اس خط میں کہا ہے کہ ’ویکسین کی تقسیم، ہوائی سفر، سپلائی چین اور ضروری طبی سامان کی ترسیل میں اہم آپریشنل رکاوٹ سے بچنے کے لیے اس معاملے پر فوری مداخلت کی ضرورت ہے۔‘بی بی سی نے ایئر لائنز کی جانب سے لکھے گئے اس خط کو دیکھا ہے جس میں تشویش کا اظہار کیا گیا ہے۔ اس خط کو ٹرانسپورٹیشن سیکرٹری کے ساتھ ساتھ فیڈرل ایوی ایشن ایڈمنسٹریشن (ایف اے اے) کے سربراہ، فیڈرل کمیونیکیشن کمیشن کے سربراہ اور نیشنل اکنامک کونسل کے ڈائریکٹر کو بھی بھیجا گیا ہے۔بی بی سی سمجھتا ہے کہ امریکی حکومت میں اعلیٰ ترین سطح پر اس بارے میں بات چیت جاری ہے اور اسے ’انتہائی غیر یقینی صورتحال‘ قرار دیا گیا ہے۔اس خط میں کہا گیا ہے کہ ایئر لائنز چاہتی ہیں کہ فائیو جی سگنلز کو ’ہوائی اڈوں کے رن ویز سے تقریباً دو میل کے فاصلے سے باہر رکھا جائے۔‘ ’یہ عمل ہوا بازی کی صنعت، عوامی سفر، سپلائی چین، ویکسین کی تقسیم، ہماری افرادی قوت اور وسیع تر معیشت پر منفی اثرات ڈالے بغیر فائیو جی کی تعیناتی کی اجازت دے گا۔‘’ہم مزید یہ بھی کہتے ہیں کہ ایف اے اے فوری طور پر ان اڈوں کی نشاندہی بھی کرے جو ایئرپورٹس کے رن وے کے قریب ہیں اور حفاظت کو یقینی بنانے اور خلل سے بچنے کے لیے ان پر فوری توجہ کی ضرورت ہے۔‘،تصویر کا ذریعہGetty Imagesجہاز بنانے والی دو بڑی کمپنیوں ایئربس اور بوئنگ نے حال ہی میں اپنی ایک مشترکہ وارننگ میں ان پہلوؤں کو اجاگر کیا تھا۔ایئر لائنز کے گروپ نے کہا ہے کہ ’جہازوں بنانے والوں نے ہمیں آگاہ کیا ہے کہ اس وقت سروس میں جہازوں کی بہت بڑی تعداد کو غیر معینہ مدت تک گراؤنڈ کرنے کی ضرورت پڑ سکتی ہے۔‘یہ بھی پڑھیےچاند پر فور جی نیٹ ورک متعارف کروانے کا منصوبہفائیو جی کیا ہے اور پاکستان کے لیے کتنا فائدہ مند ہے؟وائٹ ہاؤس کی ترجمان جین ساکی نے کہا ہے کہ حکام ایسے حل پر کام کر رہے ہیں جو 'سفر میں کم سے کم مداخلت کے ساتھ حفاظت کا بلند ترین معیار قائم رکھے۔' فون کمپنیوں نے فائیو جی ٹیکنالوجی کی فراہمی کی خاطر اپنے نیٹ ورکس کو جدید خطوط پر استوار کرنے کے لیے اربوں ڈالر خرچ کیے ہیں لیکن ہوا بازی کی صنعت کے خدشات کی وجہ سے پہلے ہی کئی بار فائیو جی کی لانچ کی تاریخوں میں تاخیر ہو چکی ہے۔اس نئی ٹیکنالوجی سے انٹرنیٹ سروسز کہیں زیادہ تیز ہو جائیں گی جبکہ وسیع پیمانے پر کوریج حاصل ہو سکے گی۔ کچھ دیگر ممالک میں ٹیلی کام کمپنیوں کو ہوائی اڈوں کے گرد فائیو جی سگنلز محدود کرنے کے لیے پابند کیا گیا ہے۔ ،تصویر کا ذریعہReutersاتوار کے روز امریکہ میں فضائی سلامتی کی ذمہ دار تنظیم ایف اے اے نے کہا تھا کہ اس نے تقریباً 45 فیصد امریکی کمرشل طیاروں کو فائیو جی والے ہوائی اڈوں پر ’لو وزیبیلٹی لینڈنگ‘ کے لیے کلیئر کر دیا تھا۔ ایف اے اے نے مزید کہا کہ اس نے ’دو ریڈیو الٹی میٹر ماڈلز کی منظوری دی ہے جو بوئنگ اور ایئربس طیاروں کی وسیع اقسام میں نصب ہیں‘ تاہم ان نئی منظوریوں کے باوجود، کچھ ہوائی اڈوں پر پروازیں اب بھی متاثر ہو سکتی ہیں۔’ایف اے اے یہ سمجھنے کے لیے مینوفیکچررز کے ساتھ بھی کام جاری رکھے ہوئے ہے کہ فلائٹ کنٹرول کے دوسرے نظاموں میں ریڈار الٹی میٹر کا ڈیٹا کس طرح استعمال کیا جاتا ہے۔ مسافروں کو چاہیے کہ وہ اپنی ایئر لائنز سے چیک کریں کہ آیا کسی ایسی منزل پر موسم کی پیشینگوئی کی گئی ہے جہاں فائیو جی کی مداخلت ممکن ہے۔‘امریکہ کا وائرلیس انڈسٹری گروپ سی ٹی آئی اے یہ کہہ چکا ہے کہ فائیو جی محفوظ ہے اور اس نے ہوا بازی کی صنعت پر خوف پھیلانے اور حقائق کو مسخ کرنے کا الزام لگایا۔سی ٹی آئی اے کی چیف ایگزیکٹو میرڈیتھ اٹویل بیکر نے نومبر میں کہا تھا کہ ’تاخیر حقیقی نقصان کا سبب بنے گی۔ اس سے معاشی نمو میں اس وقت 50 بلین ڈالر کی کمی ہو گی جب ہماری قوم وبائی مرض سے صحت یاب ہو کر بحالی کی کوشش میں ہے۔‘ 
Science,،تصویر کا ذریعہYONCA CUBUKوزوداغ اور یونکا چوبوکترکی سے تعلق رکھنے والا جوڑا، اوزوداغ اور یونکا چوبوک کہتے ہیں کہ کھانا ڈیلیوری کرنے والی ایک ایپ کی بدولت ان کا ایک دیرینہ خواب شرمندہ تعبیر ہو گیا ہے۔ترکی کا یہ جوڑا سنہ 2020 میں نیویارک منتقل ہوا تھا تاہم کورونا وائرس کی وبا کے باعث وہ بروکلین میں اپنی رہائش گاہ تک محدود ہو کر رہ گئے تھے۔چوبوک کہتی ہیں کہ ترکی میں اپنے گھر کی یاد سے دھیان بٹانے اور کورونا وائرس کے باعث پڑنے والے ذہنی دباؤ سے بچنے کے لیے انھوں نے ترکی کے پکوان گھر پر پکانا شروع کر دیے۔ ان کے مطابق ایسا کرنا وبا کے دوران ذہنی صحت کو برقرار رکھنے کے لیے بھی ضروری تھا۔چوبوک نے مزید کہا کہ انھوں نے شہر کے مختلف حصوں میں بسنے والے اپنے دوستوں کو یہ پکوان بھیجنے شروع کیے اور اُن کی طرف سے ملنے والا ردعمل حیران کُن حد تک مثبت تھا۔چوبوک کے مطابق اُن کے بہت سے دوستوں نے انھیں مشورہ دیا کہ وہ اس کام کو روزگار کا ذریعہ بنا لیں۔اس کے باوجود کے دونوں میاں بیوی میں سے کسی نے بھی کبھی ’شیف‘ یا پیشہ ور باورچی کے طور پر کام نہیں کیا تھا، مگر پھر بھی انھوں نے گذشتہ سال یہ جوا کھینلے کا فیصلہ کیا اور اپنا کاروبار فوڈ ڈیلیوری ایپ ’وڈ سپون‘ پر رجسٹر کروا لیا۔’وڈ سپون‘ ایپ سنہ 2020 میں شروع کیا گیا تھا تاکہ گھروں میں کھانا پکانے والوں کو ایسے گاہک فراہم کیے جا سکیں جو اپنے گھروں پر ہوٹلوں کے بجائے گھر میں تیارہ کردہ تازہ کھانا کھانا چاہتے ہیں۔،تصویر کا ذریعہYONCA CUBUKیہ جوڑا ایرانی، آرمینائی، عرب اور مخصوص یہودی پکوان بھی آفر کرتا ہےآپ وڈ سپون کی ایپ کے ذریعے اپنا کھانا آڈر کرتے ہیں اور وہ آپ کو متعقلہ شیف کے کوائف بھیج دیتے ہیں۔ جب آپ کا کھانا تیار ہو جاتا ہے وڈ سپون ایپ یہ کھانا گاہک تک پہنچا دیتی ہے۔یہ ایپ ابھی صرف نیویارک کے علاقے بروکلین میں ہی دستیاب ہے اور 120 سے زیادہ کھانا تیار کرنے والوں کے نام اس کی فہرست میں شامل ہیں، لیکن اس ایپ کے منتظمین کا اس کو وسعت دینے کا منصوبہ ہے۔امیر اوزوداغ اور یونکا چوبوک کے کھانے اب اس ایپ پر ہفتے میں چار دن دستیاب ہوتے ہیں جبکہ ہفتے کے باقی تین دن وہ نئی ترکیبوں پر کام کرتے ہیں۔ چوبوک نے بتایا کہ وہ اب اتنا زیادہ مصروف رہتے ہیں کہ انھیں اپنی شادی کی چوتھی سالگرہ کے روز بھی کام کرنا پڑا تھا۔وڈ سپون کی وجہ سے ان میاں بیوی کو کاروبار کا آغاز کرنے کے لیے کوئی جگہ خریدنے یا کرائے پر حاصل کرنے کی ضرورت بھی نہیں پڑی۔یہ بھی پڑھیےجیک فروٹ: وہ پھل جس نے سری لنکا کو بھوک سے بچایاکرغستان: دنیا میں اخروٹ کی پیداوار کا سب سے بڑا مرکزایوکاڈو: وہ قیمتی پھل جسے چوروں سے بچانے کے لیے کسان محافظ رکھتے ہیںیونکا کہتی ہیں کہ ’وڈسپون ہمیں ایک ایسا پلیٹ فارم فراہم کرتا ہے جہاں ہم اپنی کہانی بیان کر سکتے ہیں۔‘’ہم صرف کباب اور پلاؤ ہی نہیں فروخت کرتے، ہمارا سب سے زیادہ فروخت ہونے والا کھانا دالوں کا سوپ اور مالٹوں اور پالک کا سٹو ہے اور یہ دونوں ڈشز ویجیٹیرین ہیں۔‘وڈسپون کے بانی لی ریسشیف کہتے ہیں کہ وبا شروع ہونے کے ساتھ ہی انھوں نے اپنے کاروبار کا آغاز کیا تھا جو ان کے لیے بڑا فائدہ مند ثابت ہوا۔ وہ کہتی ہیں کہ ریسٹورانٹس میں کام کرنے والے بہت سے لوگوں کو نیا روزگار چاہیے تھا۔وڈسپون میں کسی بھی گھریلو شیف کے شامل ہونے سے پہلے کمپنی کو ’فوڈ سیفٹی سرٹیفیکٹ‘ دکھانا پڑتا ہے اور کمپنی اُن کے باورچی خانے میں کسی کو بھیج کر معائنہ بھی کرواتی ہے۔،تصویر کا ذریعہMason Adamسی تھری گروپ مختلف ریستورانوں کے کھانے ایک ہی آرڈر میں فراہم کرتی ہےگھریلو شیف کو اپنا کاروبار متعقلہ مقامی حکام کے پاس بھی رجسٹر کروانا پڑتا ہے اور’فوڈ ہائیجین‘ ٹیسٹ بھی کروانا پڑتا ہے۔وڈسپون کو فی الحال امریکہ میں وسعت دی جا رہی ہے لیکن یہ برطانیہ میں بھی متعارف کروایا جا سکتا ہے جہاں فوڈ بزنس کسی بھی رہائشی پراپرٹی سے کرنا قانونی طور پر جائز ہے۔کووڈ کی وبا کے باعث ریسٹورانوں کے بند ہونے سے گذشتہ دو سال میں ’ٹیک اویز‘ یعنی کھانا گھروں تک مہیا کرنے والے ایپس کے لیے زبردست موقع ثابت ہوا ہے۔برطانیہ کے سب سے بڑی فوڈ ایپ ’جسٹ ایٹ‘ کی آمدن سنہ 2020 میں 72 کروڑ پچاس لاکھ تک پہنچ گئی جب کہ ’ڈور ڈیش‘ نامی ایپ کی آمدن میں تین گنا اضافہ ہوا اور یہ 2.9 ارب تک پہنچ گئی۔ان ایپس کو استعمال کرنے والے صارفین کو اکثر یہ شکایت رہتی ہے کہ وہ ایک وقت میں ایک سے زیادہ ریسٹورانٹس سے مختلف کھانے منگوانے کا آرڈر نہیں دے سکتے اور ایک وقت میں مختلف کھانوں کا مزہ نہیں لے سکتے۔لیکن اب یہ صورتحال بدل رہی ہے اور کچھ ایپس، جن کی تعداد بڑھ رہی ہے، ایسی سہولت فراہم کر رہے ہیں۔،تصویر کا ذریعہMason admaاب ایک ہی وقت میں پیزا اور برگر آرڈر کیے جا سکتے ہیںاس میں سرفہرست ’گو بائے سٹیزن‘ ہے جسے ریسٹورانٹس اور ٹیک اوے گروپ سی تھری چلاتا ہے۔ یہ اپنے گاہکوں کو اس بات کی سہولت فراہم کرتا ہے کہ وہ اس کے مختلف براڈز سے ایک ہی وقت میں کھانا آڈر کر سکتے ہیں مثلاً اومامی برگر، کرسپی رائس، سیسی ڈی کرین یا سیم کرسپی چکن سے۔اس بات کو یقینی بنانے کے لیے کھانا پک کر تیار ہونے کے ساتھ ہی گاہکوں کو بھجوا دیا جائے، ’سی تھری‘ گروہ امریکہ بھر میں آٹھ سو کچن یا باورچی خانے چلاتے ہیں جو کہ ایک خوراک تیار کرنے کی ایک بہت بڑی تنصیب ہے جہاں ایک ہی چھت کے نیچے بہت سے باورچی خانے کام کرتے ہیں جو صرف گھروں کو بھجوانے کے لیے کھانے بناتے ہیں۔مزید پڑھیےایمازون کی قابلِ نوش ‘آنکھیں‘!کیا یہ دبئی کا سب سے مستند پکوان ہے؟ازبک کھانوں میں ایسا کیا ہے کہ دنیا ان کی دیوانی ہے؟سی تھری گروپ کی سربرہ سام نازارین کہتی ہیں کہ ’ہماری ایپ گاہکوں کو یہ سہولت فراہم کرتی ہے کہ وہ اپنے ایک ہی آرڈر میں سی تھری برینڈ کے ہوٹلوں کے تمام کھانوں میں سے اپنے پسندیدہ کھانوں کا انتخاب کریں۔‘مزید براں سی تھری برینڈز کے علاوہ کمپنی دوسرے لوگوں کے ریسٹورانٹس اور فوڈ بزنس کرنے والوں کو اپنے کچن میں مدعو کر کے انھیں سکھانے کا موقع فراہم کر رہی ہے، ان میں کیلیفورنیا کے ریسٹورانٹس سوم سوم فریس میڈیٹرینن اور فلوریڈا کا سنڈی لوس کوکز بھی شامل ہیں۔،تصویر کا ذریعہKITCHEN UNITEDکچن یونائٹڈ ایک ہی چھت تلے مختلف کچن چلاتی ہےکچن یونائٹڈ کے چیف ایگزیکٹیو مائیکل مونٹیگانو کہتے ہیں ’ایک ہی بل اور ایک ہی وقت میں ہر چیز مہیا اور بھجوائی جاتی ہے۔ اگر ایک ہی گھر میں ایک فرد سوشی کھانا چاہتا اور دوسرا فرد پیزا کھانا چاہتا تو یہ ایک ہی آرڈر میں فراہم کرنا بالکل ممکن ہو گیا ہے۔‘کچن یونائٹڈ مکس اس وقت امریکہ میں دس شہروں میں موجود ہے جب کہ آٹھ دیگر شہروں پر انھیں قائم کیا جا رہا ہے۔ایپ کے ذریعے کھانوں کی ترسیل کے بڑھتے ہوئے کاروبار سے کیا ریسٹورانٹ کے بزنس اور ٹیک اویز جو کہ پہلے ہی دباؤ یا مشکل کا شکارہیں، کیا ان کی مشکلات میں اضافہ نہیں ہو گا؟برطانیہ میں ریسٹورانٹس کی ناقد اینڈی ہیلر کا کہنا ہے کہ اُن کے خیال میں کچھ لوگوں کو یہ اچھا نہ لگے کہ ایک ہی ایپ کے ذریعے ایک ہی وقت میں دو مختلف ریسٹوانٹس سے کھانا آرڈر کریں۔،تصویر کا ذریعہGetty Imagesانھوں نے کہا کہ 'اگر میں ایک مینو دیکھوں جس میں دو یا تین مختلف چیزیں درج ہوں اس سے مجھے لگے گا کہ یہ کوئی عام کیٹرنگ کمپنی ہے جو کاروباری سطح پر بنائے گئے کھانے بیچ رہی ہے۔‘ہیلر مزید کہتے ہیں کہ کچھ کھانے جیسا کہ ’کری‘ ڈلیوری کے لیے بہت مناسب ہیں۔ جبکہ فرانس اور جاپانی کھانے ٹیک اوے کے لیے زیادہ مناسب نہیں ہیں کیونکہ انھیں ریسٹورنٹس میں خوبصورتی سے پیش کرنے کا خاص انداز ہوتا ہے جب یہ کام کسی پلاسٹک کے ڈبے میں نہیں کیا جا سکتا۔ان کا کہنا تھا کہ ’ان ڈش کا نصف مزا تو ان کے پیش کرنے کے انداز میں ہوتا ہے۔‘
Science,،تصویر کا ذریعہReutersچین نے امریکہ، آسٹریلیا اور دیگر مغربی ممالک کی جانب سے اپنے کھلاڑیوں کو ذاتی موبائل فون سرمائی اولمپکس میں نہ لے جانے کی ہدایت پر تنقید کی ہے۔ سرمائی اولمپکس کی شروعات بیجنگ میں چار فروری سے ہونی ہے۔ چینی حکومت سے ملحق نیوز ویب سائٹ دی پیپر میں 18 جنوری کو وزارتِ خارجہ کے ترجمان ژاؤ لیجیان نے اپنی معمول کی میڈیا بریفنگ میں مغربی ممالک کے 'سائبر سکیورٹی' خدشات کو 'مکمل طور پر بے بنیاد اور خیالی' قرار دیا۔ بیجنگ اولمپکس کی تنظیمی کمیٹی کے ایک ترجمان نے مغربی ممالک کی جانب سے اپنے ایتھلیٹس کو دی گئی ہدایت کے بارے میں یقین دہانی کروائی کہ اولمپکس اور پیرالمپکس میں رجسٹریشن کے لیے بنائی گئی ویب سائٹ اور کووڈ 19 کے مریضوں کی ٹریکنگ کے لیے بنائی گئی ’مائے 2022‘ نامی موبائل فون ایپ ڈیٹا لیک نہیں کریں گی۔ سرکاری خبر رساں ادارے ژنہوا نیوز ایجنسی نے ترجمان کے حوالے سے بتایا: 'ہم نے ذاتی رازداری کے تحفظ کے لیے نجی معلومات کی انکرپشن جیسے حفاظتی اقدامات اٹھائے ہیں۔' ڈچ اخبار دی ووکسکرانت نے 11 جنوری کو ذرائع کے حوالے سے بتایا کہ ڈچ اولمپکس کمیٹی 'کھیلوں کے دوران چینی نگرانی کی توقع' کر رہی ہے جس کے باعث اس نے وفد کو اپنے ذاتی موبائل فون چین لے جانے سے منع کیا ہے۔ کمیٹی ایتھلیٹس اور معاون عملے کو فون اور لیپ ٹاپ فراہم کرے گی جنھیں ملک واپسی پر تباہ کر دیا جائے گا تاکہ چینی حکام انھیں ٹریک نہ کر سکیں۔ اس کے علاوہ 11 جنوری کو ہی بیلجیئم کے سرکاری نشریاتی ادارے وی آر ٹی نے بتایا کہ بیلجیئم کی قومی اولمپکس کمیٹی نے بھی ایتھلیٹس سے کہا ہے کہ وہ 'سائبر جاسوسی' سے بچنے کے لیے اپنے ذاتی موبائل فون اور لیپ ٹاپ چین لے جانے سے گریز کریں۔ تاہم چینی سرکاری اخبار گلوبل ٹائمز کے مطابق اس کے اگلے روز نیدرلینڈز میں چینی سفارت خانے نے سائبر سکیورٹی کے خدشات کو 'بے بنیاد' قرار دیا جبکہ بیلجیئم میں چینی سفارت خانے نے بھی شرکا کی سائبر جاسوسی کے خدشے کو 'مکمل طور پر بے بنیاد' اور 'غیر ضروری' قرار دیا۔ ،تصویر کا ذریعہReutersاس کے بعد 12 اور 13 جنوری کو آسٹریلیائی اور برطانوی اولمپکس کمیٹیوں نے بالترتیب دی گارڈین اور دی ایج کو بتایا کہ وہ بھی اپنے اپنے کھلاڑیوں کو عارضی موبائل فون فراہم کریں گے مگر چین میں ذاتی موبائل فون لانے پر پابندی کا اعلان نہیں کیا۔ اسی طرح 13 جنوری کو یو ایس اے ٹوڈے نے خبر دی کہ امریکہ اور کینیڈا کی اولمپکس کمیٹیوں نے بھی اپنے ایتھلیٹوں پر زور دیا ہے کہ وہ 'سائبر نگرانی کے خدشات' کے باعث اپنے ذاتی موبائل فون اور لیپ ٹاپ گھر چھوڑ کر جائیں۔ دوسری جانب چین کی پیکنگ یونیورسٹی کے پروفیسر ژانگ یی وو نے ایک جرمن ٹی وی نمائندہ کے اس دعوے کی تردید کی ہے کہ چینی حکام اُن کی نگرانی کر رہے تھے۔ یہ بھی پڑھیے کیا انڈیا چین کے سائبر حملوں کا مقابلہ کرنے کی صلاحیت رکھتا ہے؟بائیڈن اور پوتن کے درمیان رابطہ: ’امریکہ سائبر حملوں کے خلاف ہر ضروری اقدام اٹھائے گا‘جدید میزائل یا سائبر حملے: مستقبل میں عالمی طاقتوں کے درمیان جنگ کا ممکنہ منظرنامہ کیا ہو گا؟جرمنی کے سرکاری ٹی وی ادارے اے آر ڈی کی بیجنگ میں بیورو چیف ٹمارا اینتھونی نے 18 جنوری کو برلن کے فوکس میگزین کو ایک انٹرویو میں کہا کہ اُن کی 'نگرانی اور پیچھا' کیا جا رہا ہے اور اُن کا فون بھی ٹیپ کیا گیا ہے۔ اینتھونی نے کہا کہ حکام کووڈ 19 کی پابندیوں کا عذر تراش کر انٹرویو پر پابندی لگا رہے ہیں جس کے باعث زیادہ تر مقامی افراد انٹرویو دینے سے گھبرا رہے ہیں۔ تاہم پروفیسر ژانگ یی وو نے گلوبل ٹائمز کی چینی ویب سائٹ پر لکھا کہ سرمائی اولمپکس کے دوران کووڈ 19 کو قابو میں رکھنے کے لیے چین نے تازہ ترین صورتحال کو مدِ نظر رکھتے ہوئے اقدامات اٹھائے ہیں جو کچھ مغربی ممالک سے زیادہ سخت ہیں۔ اُنھوں نے لکھا کہ انھیں 'انفرادی صحافیوں کی غیر ذمہ دارانہ شکایتوں' کے باعث تبدیل نہیں کیا جا سکتا۔ اُنھوں نے لکھا: 'انفرادی طور پر صحافی چین کے کووڈ 19 کی روک تھام کے اقدامات سے الجھ کر 'واقعات' بنانا چاہتے ہیں۔ ایسا منفی رویہ صحافت کی بنیادی حدود سے متجاوز ہے۔' 
Science,،تصویر کا ذریعہSocial Mediaانڈیا کی جنوبی ریاست کرناٹک کے اوڈیپی ضلعے کے ایک سرکاری کالج میں حجاب پر پابندی کے معاملے نے اتنا طول پکڑ لیا ہے کہ منگل کی رات یہ معاملہ انڈیا کے ٹاپ ٹرینڈز میں کئی گھنٹے شامل رہا۔انڈیا میں حجاب یا برقعہ کوئی نئی چیز نہیں ہے لیکن اس کے متعلق وقتاً فوقتاً کوئی نہ کوئی تنازع اٹھ کھڑا ہوتا ہے۔منگل کی رات 'حجاب اِز آور رائٹ' یعنی 'حجاب ہمارا حق ہے' ہیش ٹیگ ٹرینڈ کرتا رہا جس میں بیشتر لوگوں نے اوڈیپی کی طالبات کی حمایت کا بھی اظہار کیا۔اوڈیپی کے سرکاری پری یونیورسٹی کالج کی انتظامیہ کی جانب سے حجاب کے خلاف سخت اقدام کی وجہ سے کالج کی آٹھ طالبات کئی ہفتوں سے کلاسز میں نہیں جا سکی ہیں۔جب سوشل میڈیا پر سکول کی سیڑھیوں پر بیٹھی ان طالبات کی تصاویر سامنے آئیں تو بہت سے لوگوں نے اسے انڈیا کے آئین میں شہریوں کو حاصل مذہبی آزادی کے منافی قرار دیا۔ہم نے کرناٹک ریاست کے دارالحکومت بنگلور میں مقیم سینيئر صحافی عمران قریشی سے اس کے متعلق دریافت کیا تو انھوں نے بتایا کہ اوڈیپی میں مسلمانوں کی آبادی کم ہے اور سرکاری کالج میں مجموعی طور پر تقریباً ایک ہزار طالبات ہیں۔،تصویر کا ذریعہSocial Mediaانھوں نے بتایا کہ ان کی کالج کی انتظامیہ سے بات ہوئی ہے جن کا کہنا ہے کہ یہ کالج پوری طرح سے لڑکیوں کا ہے اس لیے ایسا فیصلہ لیا گیا ہے اور اگر کالج میں لڑکے لڑکیاں دونوں ہوتے تو معاملہ مختلف ہوتا۔عمران قریشی نے مزید بتایا کہ کالج میں ہزار طالبات میں سے صرف 75 مسلمان ہیں۔انھوں نے مزید بتایا کہ ان 75 میں سے صرف ایک درجن لڑکیاں حجاب یا برقعہ پہنتی ہیں۔ کالج انتظامیہ کی جانب سے کارروائی کے بعد جب یہ معاملہ طول پکڑنے لگا تو انھوں نے ان طالبات کے والدین سے بات کی۔ 'پہلے  آٹھ لڑکیاں حجاب پر مصر تھیں، پھر چھ مصر رہیں اور اب چار حجاب کے ساتھ ہی کلاس روم میں بیٹھنے کی بات کہہ رہی ہیں۔'انھوں نے بتایا کہ ابھی ان کی کسی لڑکی یا ان کے اہل خانہ سے بات نہیں ہوئی ہے۔دوسری جانب ہندوستان ٹائمز کی رپورٹ کے مطابق آل انڈیا لائرز ایسوسی ایشن فار جسٹس نے اس معاملے میں ریاستی حکومت سے جانچ کا مطالبہ کیا ہے۔اس تنظیم کا کہنا ہے کہ 'طالبات کے خلاف کالج انتظامیہ اور سٹاف کا عمل ان کے بنیادی حقوق کی خلاف ورزی ہے۔'عمران قریشی نے بتایا کہ معاملہ اب اوڈیپی کے نائب کمشنر اور ریاست کے وزیر تعلیم کے سامنے ہے کہ وہ اس پر کس قسم کا فیصلہ کرتے ہیں۔سوشل میڈیا پر ایک ویڈیو بھی شیئر کیا جا رہا جس میں یہ لڑکیاں اپنا موقف پیش کر رہی ہیں۔ انڈیا کے معروف اخبار دی ٹیلیگراف میں شائع ایک رپورٹ کے مطابق ایک لڑکی نے کہا کہ وہ روزانہ اس امید پر کالج جاتی ہیں کہ انھیں کلاس میں داخل ہونے دیا جائے گا۔ لیکن وہ سارا دن کلاس سے باہر کیمپس میں گزارتی ہیں اور اپنی ہم جماعت سے نوٹ بک لے کر اسے کاپی کرتی ہیں۔اخبار کے مطابق ان کا کہنا ہے کہ 'ہم صرف حجاب پہننے کی اجازت چاہتی ہیں، جو ہمارے جذبات، ہماری شناخت اور ہمارے بنیادی حقوق سے جُڑا ہے۔'ان کے سامنے بڑی پریشانی یہ ہے کہ ان کے امتحانات سر پر ہیں اور وہ کلاس رومز سے باہر ہیں۔شمیلہ نامی ایک ٹوئٹر صارف نے چھ لڑکیوں کی اپیل کا ویڈیو شیئر کرتے ہوئے لکھا: 'کرناٹک کے اوڈیپی کی مسلم لڑکیاں اسی کالج میں پڑھنا چاہتی ہیں لیکن حجاب کے ساتھ۔ وہ انتظامیہ سے التجا کر رہی ہیں کہ انھیں اس بات پر مجبور نہ کیا جائے کہ وہ تعلیم کا انتخاب کریں یا پھر حجاب کا، وہ دونوں چاہتی ہیں۔'،تصویر کا ذریعہTwitterپونم کا چاند نامی صارف 'حجاب از آور رائٹ' کے ہیش ٹیگ کے ساتھ لکھتی ہیں کہ 'اگر آپ شارٹس پہننے کے حق میں ہیں تو آپ کو حجاب پہننے کے  حق میں بھی ہونا چاہیے۔ کیونکہ یہ دونوں پسند کے معاملات ہیں اور اس کا فیصلہ صرف خواتین کو کرنا ہے۔'یہ بھی پڑھیےکپڑا جس کی وجہ سے انڈیا میں ’برہنہ پن اور بے حیائی‘ پھیل رہی ہے’حجاب میں بھجن  کیوں گایا؟‘ مسلمان خاتون پر تنقیدانڈیا میں مسلمانوں کے خلاف ’نفرت پر مبنی جرائم‘: ’ہم انڈیا کا نظام ریزہ ریزہ ہوتا دیکھ رہے ہیں‘،تصویر کا ذریعہTwitterان کے جواب میں ایک صارف نے لکھا کہ اسی منطق سے کیا وہ سعودی عرب اور افغانستان میں خواتین کے حجاب نہ پہننے کے خواتین کے حق کے بارے میں کھڑی ہوں گی تو ان کا جواب تھا کہ 'اگر خواتین یہ فیصلہ کرتی ہیں تو ضرور۔'پولیس افسر اور ’ڈینائل اینڈ ڈپریویشن‘ کتاب کے مصنف عبد الرحمان نے لکھا کہ 'لباس، کھانا اور مذہب وغیرہ کسی فرد کی ذاتی آزادی سے تعلق رکھتے ہیں۔ جب تک کہ کسی کالج میں لباس کا سخت کوڈ نافذ نہ ہو کوئی کالج لڑکیوں کو حجاب پہننے سے نہیں روک سکتا۔ اوڈیپی کا کالج غیر ضروری طور پر لڑکیوں کے حقوق میں مداخلت کر رہا ہے۔ ان لڑکیوں کو سلام جو اپنے حقوق کے لیے لڑ رہی ہیں۔'،تصویر کا ذریعہTwitterبہر حال اس قسم کی بہت سے ٹویٹس ہیں جن میں ان لڑکیوں کی حمایت کی گئی ہے اور ان کے لیے آواز بلند کی گئی ہے۔رضا اے خان نامی ایک صارف نے پرنسپل اور ہیڈ ماسٹرز کو مخاطب کرتے ہوئے لکھا: 'کیا آپ سکھ طالب علموں سے پگڑی اتارنے کے لیے کہیں گے؟ کیا آپ ہندو طالبات سے بِندی ہٹانے کے لیے کہیں گے؟ تو پھر مسلم لڑکیوں سے حجاب ہٹانے پر زبردستی کیوں؟ یہ شرمناک، غیر انسانی اور غیر آئینی ہے۔ لڑکیو کہو کہ حجاب ہمارا حق ہے۔'،تصویر کا ذریعہTwitterبہر حال ریاست کرناٹک میں بی جے پی کے حکومت میں آنے کے بعد سے اس قسم کے معاملات میں اضافہ دیکھا جا رہا ہے۔ بات دو مذاہب بطور خاص ہندو اور مسلمان کے درمیان شادی یا دوستی کی ہو جسے سخت گیر ہندو 'لو جہاد' کا نام دیتے ہیں یا پھر بات تبدیلی مذہب کی ہو اس پر سخت قوانین متعارف کرائے گئے ہیں۔ اس کے علاوہ مسیحی برادری کے لوگوں کو نشانہ بنانے کی خبریں بھی آتی رہی ہیں۔تعلیمی اداروں میں پھٹی ہوئی جینز پہننے اور ویلنٹائن ڈے منانے کی مخالفت بھی نظر آئی ہے۔جب اوڈیپی کے کالج میں حجاب کا معاملہ سامنے آیا تو اس کے رد عمل میں وہاں سے 100 کلومیٹر کے فاصلے پر چکمنگلور میں کوپا کے ایک کو-ایڈ کالج میں بہت سے طالبات نے زعفرانی رنگ کا سکارف پہننا شروع کر دیا۔ واضح رہے کہ یہ رنگ ہندوؤں سے منسلک رنگ ہے اور اسے انڈیا میں بھگوا کہا جاتا ہے اور ناقدین کا کہنا ہے کہ ملک میں ہر چیز کو بھگوا رنگ میں رنگنے کا سلسلہ جاری ہے۔بہر حال عمران قریشی نے بتایا کہ چکمنگلور کے کالج کا معاملہ طلبہ و طالبات اور ان کے والدین سے بات چیت کے بعد حل کر لیا گیا ہے۔ اوڈیپی کے پرنسپل کا خیال ہے کہ ان کے پری کالج کا معاملہ بھی حل کر لیا جائے گا۔
Science,،تصویر کا ذریعہGetty Imagesپاکستان کے شہر راولپنڈی میں ایف آئی اے کی ایک خصوصی عدالت نے توہین رسالت پر مبنی پیغام بھیجنے کے جرم میں انیقہ عتیق نامی شہری کو موت کی سزا سنائی ہے۔ان کے خلاف یہ مقدمہ ایف آئی اے سائبر کرائم ونگ راولپنڈی میں سنہ 2020 میں حسنات فاروق نامی شخص کی مدعیت میں درج کروایا گیا تھا۔مقدمے میں توہین رسالت، توہین مذہب اور انسداد سائبر کرائم ایکٹ کی متعلقہ دفعات درج تھیں۔مجرمہ کو پاکستان پینل کوڈ کی دفعہ 295/سی کے تحت سزائے موت اور 50 ہزار روپے جرمانہ، 295 اے کے تحت 10 سال قید اور 50 ہزار روپے جرمانہ، 298 اے کے تحت تین سال قید اور 50 ہزار روپے جرمانہ اور سائبر کرائم کے پیکا ایکٹ کے سیکشن 11 کے تحت سات سال قید اور 50 ہزار روپے جرمانہ کیا گیا ہے۔ جرمانے کی عدم ادائیگی کی صورت میں مجرمہ کو مزید چھ ماہ قید بھگتنا ہو گی۔واضح رہے کہ جب اس مقدمے میں مجرمہ پر فردِ جرم عائد کی گئی تھی تو انھوں نے اس جرم کے ارتکاب سے انکار کیا تھا۔عدالت نے اپنے فیصلے میں کہا ہے کہ ان تمام سزاؤں پر عمل درآمد ایک ہی وقت میں شروع ہو گا۔،تصویر کا ذریعہGetty Imagesاس مقدمے سے منسلک ایف آئی اے کے ایک اہلکار نے نام ظاہر نہ کرنے کی شرط پر بی بی سی کو بتایا کہ مجرمہ انیقہ عتیق اسلام آباد کی رہائشی ہیں اور ان کا روالپنڈی کے رہائشی حسنات فاروق کے ساتھ تعلق تھا۔انھوں نے بتایا کہ کسی معاملے پر ان دونوں کے درمیان اختلاف پیدا ہو گیا جس پر غصے میں آ کر مجرمہ نے توہین آمیز الفاظ لکھ کر حسنات فاروق کو واٹس ایپ کیے تھے۔اہلکار کے مطابق حسنات فاروق نے جس کی مدعیت میں یہ مقدمہ درج کیا گیا ہے مجرمہ کو ایسے توہین آمیز الفاظ کو ڈیلیٹ کرنے اور اس پر معذرت کرنے کے بارے میں کہا جس پر ایف آئی اے کے اہلکار کے بقول مجرمہ نے ایسا کرنے سے انکار کیا تھا۔ایف آئی اے کے اہلکار کا کہنا تھا کہ انیقہ عتیق ایک نجی ادارے میں کام کرتی تھیں اور جب انھوں نے مدعی مقدمہ کی درخواست پر عمل درآمد نہ کیا تو حسنات فاروق یہ معاملہ لے کر ایف آئی اے سائبر کرائم ونگ آئے۔یہ بھی پڑھیے’سچ کی کھوج یقینی بنائیں تاکہ کسی بے گناہ کو سزا نہ ملے‘’سوچتی تھی کہ کبھی جیل سے نکلوں گی بھی کہ نہیں‘پاکستان میں توہینِ مذہب کے قوانین ہیں کیا؟مشال قتل کیس: ’توہین رسالت کا بہانہ بنایا گیا تھا‘انھوں نے کہا کہ مذکورہ شخص کی درخواست پر مئی سنہ 2020 میں مقدمہ درج کر کے ملزمہ کو حراست میں لیا گیا اور ان کے زیر استعمال موبائل کا فرانزک بھی کروایا گیا جس سے یہ بات ثابت ہوئی کہ توہین آمیز پیغامات ملزمہ کے موبائل سے ہی بھیجے گئے تھے۔ انھوں نے کہا کہ اس مقدمے کی تفتیش میں یہ بات بھی سامنے آئی کہ توہین آمیز پیغامات بھیجنے میں ملزمہ خود ہی ملوث ہیں اور انھیں ایسا کرنے پر کسی کے اکسانے سے متعلق کوئی شواہد نہیں ملے۔اہلکار کے مطابق مجرمہ اس وقت راولپنڈی کی اڈیالہ جیل میں ہیں اور فیصلہ سنانے کے لیے انھیں سخت سکیورٹی میں عدالت لایا گیا تھا اور فیصلے سنانے کے بعد مجرمہ کو سخت سکیورٹی کے حصار میں واپس اڈیالہ جیل لے جایا گیا۔،تصویر کا ذریعہGetty Imagesتوہینِ مذہب کے قوانین پہلی مرتبہ برصغیر میں برطانوی راج کے زمانے میں سنہ 1860 میں بنائے گئے تھے اور پھر سنہ 1927 میں ان میں اضافہ کیا گیا تھا۔ سنہ 1980 اور 1986 کے درمیان جنرل ضیا الحق کی فوجی حکومت کے دور میں متعدد شقیں ڈالی گئیں۔ جنرل ضیا ان قوانین کو اسلام سے مزید مطابقت دینا چاہتے تھے اور احمدیہ برادری (جسے 1973 میں غیر مسلم قرار دیا جا چکا تھا) کو ملک کی مسلمان اکثریت سے علیحدہ کرنا چاہتے تھے۔برطانوی راج نے جو قوانین بنائے ان میں کسی مذہبی اجتماع میں خلل ڈالنا، کسی قبرستان میں بغیر اجازت کے داخل ہونا، کسی کے مذہبی عقیدے کی توہین کرنا، یا سوچ سمجھ کر کسی کی عبادت گاہ یا عبادت کی کسی چیز کی توہین کرنا جرم قرار پائے تھے۔ ان قوانین میں زیادہ سے زیادہ سزا دس سال قید اور جرمانہ تھی۔1980 کی دہائی میں توہینِ مذہب کے قوانین میں اضافہ کیا گیا۔ 1980 میں اسلامی شخصیات کے خلاف توہین آمیز بیانات کو بھی جرم قرار دے دیا گیا تھا جس میں تین سال قید کی سزا مقرر کی گئی۔1982 میں ایک اور شق شامل کی گئی جس میں جان بوجھ کر قرآن کی بےحرمتی کی سزا پھانسی رکھ دی گئی۔ 1986 میں پیغمبرِ اسلام کی توہین کی سزا بھی موت یا عمر قید رکھ دی گئی۔
Science,،تصویر کا ذریعہGetty Imagesطویل سرحدی لڑائی کے بعد انڈیا میں چین کے خلاف عوامی سطح پر جذبات مشتعل ہوئے تھے اور مظاہرے بھی ہوئے تھےایسا لگتا ہے کہ انڈین حکومت چین کے ساتھ تعلقات معمول پر لانے کے حوالے سے ابھی تک سخت اور کٹھن راہ سے گزر رہی ہے کیونکہ مشرقی لداخ میں سرحدی کشیدگی تاحال برقرار ہے۔ مگر اس سب کے باوجود دونوں ممالک کے درمیان ہونے والی تجارت کے حجم میں کوئی کمی واقع نہیں ہوئی ہے۔انڈیا مبینہ طور پر چین میں مقیم کمپنیوں کی طرف سے تجویز کردہ سرمایہ کاری پر پابندیوں کو کم کرنے کی کوشش کر رہا ہے۔ لیکن حالیہ اقدامات سے پتہ چلتا ہے کہ اس طویل سرحدی تنازع پر انڈیا میں چین مخالف جذبات کا بھی خیال رکھنا ضروری ہے۔ دوسری جانب انڈیا نے ملک میں چینی موبائل فون کمپنیوں کی جانب سے مبینہ ٹیکس چوری کی تحقیقات شروع کر دی ہیں۔اس کے علاوہ انڈیا مبینہ طور پر غیر منظم قرضوں کی پیشکش کرنے پر مالیاتی ٹیکنالوجی کمپنیوں کے خلاف بھی کریک ڈاؤن کر رہا ہے، جن میں چین اور ہانگ کانگ کی سرمایہ کاری کرنے والی کمپنیاں شامل ہیں۔بلومبرگ کی ایک رپورٹ کے مطابق، انڈین حکومت ممکنہ طور پر ایسے قوانین متعارف کرائے گی جس کے تحت پڑوسی ممالک کی کمپنیاں انڈین کمپنیو میں 10 فیصد تک حصص کی مالک بن سکتی ہیں۔رپورٹ میں ذرائع کے حوالے سے بتایا گیا کہ یہ اقدام اس وقت لیا گیا جب چھ ارب ڈالر کی سرمایہ کاری کی تجاویز بیوروکریٹک رکاوٹوں (یا سرخ فیتے) کی نذر ہو گئی کیونکہ انڈیا نے سنہ 2020 میں وادی گلوان میں چین کے ساتھ خونی سرحدی جھڑپوں کے بعد غیر ملکی سرمایہ کاری کی جانچ پڑتال سخت کر دی تھی۔انڈین حکومت کی طرف سے چینی کمپنیوں کی سرمایہ کاری پر پابندیوں کو کم کرنے کے ایسے کسی بھی فیصلے پر  سخت عوامی ردعمل آ سکتا ہے، اور چین پر سفارتی دباؤ ڈالنے کے انڈیا کے عزم پر سوالات بھی اٹھیں گے۔’مثلاً ایک ٹویٹر اکاؤنٹ ’اِنسائیٹفل جیوپالیٹکس‘ جس کے دس ہزار فالوؤرز ہیں، نے 11 جنوری کو یہ سوال کیا کہ حکومت کی جانب سے ’یہ بے تابی کیوں؟ فی الحال، چین جیسی دشمن ریاست سے سرمایہ کاری کے لیے حکومت کی منظوری درکار ہے۔‘حکمراں بھارتیہ جنتا پارٹی (بی جے پی) کی بنیادی رکن تنظیم راشٹریہ سویم سیوک سنگھ (آر ایس ایس) کی ایک ذیلی تنظیم نے بھی انڈین کمپنیوں پر زور دیا ہے کہ وہ چینی سرمایہ کاری سے گریز کریں۔ نیوز 18 ویب سائیٹ نے چار جنوری کو اس خبر کا حوالہ دیتے ہوئے چینی سرکایہ کاری کو ملک کے لیے ’نقصان دہ‘ قرار دیا۔ سودیشی جاگرن منچ  (ایس جے ایم)، جو مقامی طور پر تیار کردہ مصنوعات کے استعمال کو فروغ دیتا ہے، نے انڈین مالیاتی کمپنی ’پے ٹِم‘ (Paytm) کی مثال پیش کی، جس میں چین میں قائم ایک کمپنی ’اینٹ فائنانشل‘ کا حصہ 23 فیصد ہے۔ ایس جے ایم  کے ترجمان نے کہا کہ ’اگر پےٹِم  کو انشورنس سیکٹر میں قدم رکھنے کا لائسنس دینے سے انکار کر دیا گیا ہے تو چینی سرمایہ کاری والی کمپنیوں کے مستقبل کا اندازہ لگایا جا سکتا ہے۔‘،تصویر کا ذریعہGetty Imagesانڈین فوجی چین کی سرحد کے قریباس وقت چین اور انڈیا کی سرحد پر جاری کشیدگی کے باوجود دوطرفہ تجارت متاثر نہیں ہوئی ہے۔ چین کے سرکاری اخبار ’گلوبل ٹائمز‘ نے کہا ہے کہ دسمبر کے آخر میں چینی جنرل ایڈمنسٹریشن آف کسٹمز کے اعداد و شمار سے پتہ چلتا ہے کہ نومبر تک انڈیا کے ساتھ تجارت ریکارڈ 100 ارب ڈالر تک پہنچ گئی تھی۔یہ بھی پڑھیےکیا انڈیا چینی مصنوعات کا بائیکاٹ کرنے کا متحمل ہو سکتا ہے؟چین کا لداخ کی حیثیت سے متعلق بیان، انڈیا کا ایل اے سی کو تسلیم کرنے سے انکارانڈیا چین تعلقات: سرحد پر تنازعے کے دوران بھی اربوں کی تجارت کیسے جاری رہی؟اسی اخبار نے کہا کہ ’انڈیا اور چین کے درمیان مینوفیکچرنگ میں تعاون کی بڑی صلاحیت ہے اور یہ تعاون مستقبل میں دونوں ممالک کے درمیان زیادہ متوازن تجارت کی بنیاد بھی بنائے گا۔ اس لیے انڈیا کو چینی سرمایہ کاری کے حوالے سے اپنے کچھ نامناسب طریقوں کو ختم کرنے کی ضرورت ہے۔‘دسمبر میں انڈیا نے چینی سمارٹ فون برانڈز جیسے ’اوپو‘ (Oppo)، ’ژاؤمی‘ (Xiaomi) اور ’ون پلس‘ (One Plus)، جن کے دفاتر انڈیا میں ہیں، کے ذریعے مبینہ ٹیکس چوری کی تحقیقات شروع کیں تھی۔گذشتہ برس  22 دسمبر کو معروف روزنامے ’ٹائمز آف انڈیا‘ کی ایک رپورٹ میں کہا گیا کہ ’اُن پر ایک طویل عرصے سے نظر رکھی جا رہی تھی اور جب محکمہ انکم ٹیکس کو ٹیکس چوری کی ٹھوس انٹیلیجنس ملی تو ان کمپنیوں پر چھاپے مارے گئے۔‘اور جنوری سنہ 2022 میں، انڈیا کی اعلیٰ کرکٹ گورننگ باڈی، بورڈ آف کنٹرول فار کرکٹ ان انڈیا (بی سی سی آئی) نے چینی موبائل فون کمپنی ’وائیوو‘ (Vivo) کو کرکٹ کے مشہور ٹورنامنٹ، انڈین پریمیئر لیگ کے آفیشل سپانسر کے طور پر ہٹا دیا ہے۔بی سی سی آئی نے چینی کمپنی کے بجائے معروف انڈین صنعتی گروپ ٹاٹا کو سنہ 2022 سے آئی پی ایل کا لیڈ سپانسر بنانے کی منظوری دی ہے۔وادی گلوان میں سرحدی جھڑپوں کے بعد سے انڈین میڈیا اور سیاست دانوں نے ’وائیوو‘ کے آئی پی ایل کے مرکزی سپانسر ہونے پر اعتراض کیا تھا اور بی سی سی آئی سے نظرِ ثانی کا مطالبہ کیا تھا۔ چینی موبائل کمپنیاں تقریباً ایک دہائی سے انڈین مارکیٹ پر چھائی رہی ہیں۔،تصویر کا ذریعہGetty Imagesچینی موبائل کمپنیاں اس وقت انڈیا کی مارکیٹ پر چھائی ہوئی ہیںمارکیٹ ریسرچ کمپنی ’کاؤنٹرپوائنٹ‘ کی طرف سے شائع کردہ اعداد و شمار کے مطابق ’ژیاؤمی‘ فروخت کے لحاظ سے انڈیا میں سب سے بڑا موبائل برانڈ ہے، جس کا مارکیٹ میں حصہ 23 فیصد بنتا ہے۔ اس کے بعد جنوبی کوریا کا ’سام سنگ‘ اور ’وائیوو‘، ’ریئل می‘ اور ’اوپو‘ جیسے دیگر چینی برانڈز ہیں۔موبائل کمپنیوں کے خلاف کریک ڈاؤن کے علاوہ انڈین حکام نے غیر بینکنگ مالیاتی اداروں کی تحقیقات شروع کر دی ہیں جنھوں نے ’پےٹم‘ اور ایک اور فنٹیک پلیٹ فارم ’ریزرپے‘ (Razorpay) کے ادائیگی کے گیٹ ویز کا استعمال کرتے ہوئے فوری قرضوں پر کارروائی کی۔ انڈین حکام کا کہنا ہے کہ ان مالیاتی اداروں کے چین سے روابط ہیں۔انفورسمنٹ ڈائریکٹوریٹ، ایک وفاقی حکومت کی ایجنسی، جو معاشی جرائم سے لڑنے کے لیے ذمہ دار ہے، کے حوالے سے پی ٹی آئی نیوز نے 12 جنوری کو کہا کہ ’فنٹیک کمپنیوں‘ کی موبائل ایپس نے سات سے 14 دن تک کی مدت کے لیے ’غیر محفوظ‘ فوری مائیکرو پرسنل لون دیے۔‘حکمران بی جے پی اور اس کے نظریاتی ساتھی گروہ چینی اشیا اور خدمات کے بائیکاٹ کا مطالبہ کرتے ہوئے قوم پرستی کے جذبات کو فروغ دیتے ہیں، لیکن اپنے پڑوسی کے ساتھ تجارت کو برقرار رکھنا بھی ضروری ہے۔سنہ 2020 میں گلوان سرحدی جھڑپوں سے پہلے بھی نریندر مودی کی قیادت والی حکومت چین کے ساتھ انڈیا کے تجارتی خسارے کو کم کرنے پر بہت زیادہ توجہ مرکوز کر رہی تھی۔انڈیا کے وزیر تجارت پیوش گوئل نے جنوری 2022 میں کہا ہے کہ تجارتی خسارہ 2014-2015 اور 2021 کے درمیان آٹھ فیصد کم ہوا۔تجارتی خسارہ انڈیا سے برآمد ہونے والے سامان کے مقابلے میں چین سے زیادہ درآمدات کا نتیجہ ہے۔گوئل نے یہ تبصرہ اپوزیشن کانگریس پارٹی کے ایک ترجمان کے تبصرے کے جواب میں کیا جس نے کہا تھا کہ حکومت چین کے ساتھ ہر سال 100 ارب ڈالر کا کاروبار کر رہی ہے اور کمیونسٹ ملک کی جانب سے اروناچل پردیش کے متنازع علاقے میں گاؤں کا نام تبدیل کرنے پر ’خاموش‘  ہے۔ مزید پڑھیےبھوٹان کی سرزمین پر چینی تعمیرات، انڈیا کیوں پریشان ہے؟’گلوان وادی میں سرحد پر تازہ صورتحال مستحکم اور قابو میں ہے‘انڈیا کی چین کے نئے سرحدی قانون پر تشویش: ’انڈیا کسی بھی یکطرفہ تبدیلی کو قبول نہیں کرے گا‘تجارت کی اعلیٰ قدر کو دیکھتے ہوئے سخت پابندیاں کورونا وائرس وبائی مرض سے پہلے سے متاثر سپلائی چین کو مزید متاثر کر سکتی ہیں۔حکومت گھٹنے ٹیکنے والے ردعمل سے بچنے کے لیے کوشاں رہے گی اور یہ پیغام بھیجتی رہے گی کہ وہ تمام چینی کاروباروں پر نظر رکھے ہوئے ہے۔انڈیا کے ایک روزنامے ’دی ہندو‘ کے ایک اداریے میں 29 دسمبر کو کہا گیا کہ ’دنیا بھر میں کاروباری ادارے اب کوویڈ 19 وبائی امراض کے تناظر میں چین پر ضرورت سے زیادہ انحصار کے خطرے سے اپنے کاروبار کو بچانے کی کوشش کر رہے ہیں، اس لیے ان اداروں کے لیے ایسے ممالک کی تلاش کا امکان بڑھ جاتا ہے جن میں پیداواری صلاحیت کے زیادہ سرپلس ہونے اور بیرون ملک برآمدات کرنے کی گنجائش  ہے۔ انڈین پالیسی سازوں کی ذمہ داری ہے کہ وہ اپنی تجارت کے دفاع کو تقویت دینے کے لیے اپنا کام بر وقت پورا کریں۔‘
Science,44 سالہ ملک فیصل اکرم کا تعلق برطانیہ کے شہر لنکاشائر کے علاقے بلیک برن سے تھا’ہتھیار پھینک دو’۔۔۔’میں مرنے کے لیے آیا ہوں’۔۔۔’یہ لوگ معصوم ہیں تم اپنے بچوں کا سوچو’۔۔۔’اب میری لاش ہی گھر واپس آئے گی۔’یہ جملے امریکی ریاست ٹیکساس کے کولیول نامی علاقے میں یہودی عبادت گاہ میں موجود ملک فیصل اکرم اور اُن کے بھائی کے درمیان اّخری فون کال میں سُنے جا سکتے ہیں جب فیصل کا خاندان انھیں ہتھیار ڈالنے پر آّمادہ کرنے کی کوشش کر رہا تھا۔ امریکی ریاست ٹیکساس کے کولیول نامی علاقے میں یہودی عبادت گاہ میں موجود چار افراد کو یرغمال بنانے والے برطانوی شہری ملک فیصل اکرم اوران کے بھائی کے درمیان آخری فون کال کی ریکارڈنگ ’جیوش کرونیکل‘ نے حاصل کی ہے۔یہ گفتگو اس وقت ہوئی تھی جب کنگریگیشن بیتھ اسرائیل نامی کنیسا میں ملک فیصل اکرم چار افراد کو یرغمال بنا چکے تھے۔ اس کال کے دوران ملک فیصل اکرم کو یہ کہتے ہوئے سُنا جا سکتا ہے کہ ’میں مرنے کے لیے آیا ہوں۔’44 سالہ ملک فیصل اکرم کو دس گھنٹے کے محاصرے کے بعد ایف بی آئی نے گولی مار کر ہلاک کر دیا تھا جب کہ تمام یرغمالی باحفاظت فرار ہونے میں کامیاب ہو گئے تھے۔ملک فیصل عبادت کے دوران کنیسا میں یہ جھوٹ بول کر داخل ہونے میں کامیاب ہوئے تھے کہ وہ بے گھر ہیں، مگر داخل ہوتے ہی انھوں نے گن نکال لی تھی۔ ،تصویر کا ذریعہEPAکنگریگیشن بیتھ اسرائیل نامی کنیساجیوش کرونیکل کے مطابق یہ فون ریکارڈنگ سکیورٹی ذرائع سے حاصل کی گئی ہے۔ بی بی سی اس ریکارڈنگ کی تصدیق نہیں کر سکتا لیکن چند ماہرین کے کے مطابق یہ اصلی معلوم ہوتی ہے۔حملہ آور ملک فیصل اور ان کے بھائی گلبر کے درمیان ہونے والی اس فون کال سے معلوم ہوتا ہے کہ کس طرح فیصل کے خاندان نے انھیں ہتھیار ڈالنے پر آمادہ کرنے کی کوشش کی اور ساتھ ہی ساتھ فیصل کی خراب ہوتی ہوئی ذہنی حالت اور کنیسا میں بگڑتی صورتحال بھی دکھائی دیتی ہے۔فون ریکارڈنگ مین سُنا جا سکتا ہے کہ فیصل کے بھائی انھیں بار بار کہتے ہیں کہ ہتھیار پھینک دو اور یہ کہ جن لوگوں کو تم نے یرغمال بنایا گیا ہے وہ معصوم ہیں۔ فون کال میں فیصل کے بھائی انھیں ان کے بچوں کے بارے میں سوچنے کے لیے بھی کہتے ہیں۔لیکن حملہ آور فیصل اپنے بھائی کو بتاتے ہیں کہ وہ مرنے کے لیے تیار ہیں اور وہ ’شہید ہونا چاہتے ہیں۔’اسی کال کے دوران فیصل اپنے بھائی کو بتاتے ہیں کہ انھیں یہاں پہنچے صرف دو ہی ہفتے ہوئے ہیں اور اب انھوں نے سب کو ہتھیار کے زور پر یرغمال بنا لیا ہے۔ ملک فیصل کہتے ہیں کہ ’اب میری لاش ہی گھر واپس آئے گی۔‘مشکل سے سمجھ میں آنے والی گفتگو میں فیصل مشرق وسطیٰ کی صورتحال پر یہودیوں اور امریکی فوجی کاروائیوں پر غصے کا اظہار کرتے سنائی دیتے ہیں۔یہ بھی پڑھیےامریکہ میں یہودی عبادت گاہ پر حملہ: ’میں نے حملہ آور پر کرسی پھینکی اور دروازے کی طرف بھاگا‘امریکہ میں یہودی عبادت گاہ پر حملہ: برطانیہ میں گرفتاریاں، ’میرا بھائی ذہنی بیماری کا شکار تھا‘’ڈاکٹر عافیہ کی سزا معافی کی درخواست امریکہ میں کہیں کھو گئی ہے‘فیصل کی جانب سے اس یہودی عبادت گاہ سے چند میل کے فاصلے پر واقع جیل فورٹورتھ میں قید پاکستانی نیورو سائنسدان ڈاکٹر عافیہ صدیقی کی رہائی کا مطالبہ بھی کیا تھا۔،تصویر کا ذریعہCBS NEWSیہودی عبادت گاہ کے ربی چارلی سائٹرون واکریاد رہے کہ ڈاکٹر عافیہ صدیقی کو ایک امریکی عدالت نے افغانستان میں امریکی فوج اور حکومت کے اہلکاروں پر مبینہ طور پر قاتلانہ حملے اور قتل کی کوشش کرنے کے سات الزامات میں مجرم قرار دیا تھا اور انھیں 86 سال قید کی سزا سُنائی تھی۔فیصل اپنے بھائی کو بتاتے ہیں کہ وہ دو سال سے اس موقعے کا انتظار کر رہے تھے جس کے لیے انھوں سے خدا سے بہت دعا مانگی تھی۔واضح رہے کہ برطانوی خفیہ ایجنسی  MI5 نے 18 ماہ قبل ملک فیصل اکرم کے خلاف تحقیقات کی تھیں جس کے بعد کہا گیا تھا کہ وہ ملکی سلامتی کے لیے خطرہ نہیں ہیں۔برطانوی خفیہ ایجنسی نے فیصل کو 2020 تک ایک لسٹ میں شامل رکھا تھا اور اسی سال کے آخر میں تحقیقات کی گئی تھیں۔لیکن برطانیہ میں کریمینل ریکارڈ یافتہ فیصل کا نام 2021 تک برطانوی خفیہ ایجنسی کی اس لسٹ سے ہٹایا جا چکا تھا اور خیال کیا جا رہا تھا کہ وہ کسی قسم کا خطرہ نہیں ہیں۔اب تک سامنے آنے والی تحقیقات کے مطابق فیصل امریکہ میں نیو یارک کے جے ایف کے ائیرپورٹ سے واقعے سے دو ہفتے قبل پہنچے اور پولیس ذرائع کے مطابق انھوں نے امریکہ میں ہی وہ ہتھیار حاصل کیا جو بعد میں کنیسا میں استعمال کیا گیا تھا۔  واضح رہے کہ فیصل کے بھائی گلبر اس واقعے میں یرغمال بنائے جانے والے افراد سے معافی مانگ چکے ہیں اور یہ کہہ چکے ہیں کہ ان کے بھائی ذہنی مریض تھے۔برطانیہ کے شہر بلیک برن جہاں سے فیصل کا تعلق تھا ان کے دوستوں کے بیانات بھی سامنے آئے ہیں کہ ملک فیصل اکرم کی ذہنی حالت دن بدن بد تر ہو رہی تھی۔ انھوں نے اس بات پر بھی حیرانی کا اظہار کیا کہ فیصل امریکہ تک پہنچ کیسے گئے۔واقعے کے بعد تحقیقات کے دوران برطانیہ میں دو نوجوانوں کو گرفتار کیا گیا تھا لیکن انھیں رہا کیا جا چکا ہے۔ 
Science,’میں راؤنڈ پر تھا کہ مجھے فون کال آئی کہ جلدی پہنچیں، مریض کی حالت بہت خراب ہے۔۔۔۔‘’جب میں وہاں پہنچا تو مریض کے سر میں کلہاڑی پیوست تھی۔ اس کلہاڑی نے مریض کے سر کے بالائی حصے کو چیر دیا تھا اور دماغ کی بہت ساری شریانوں کو کاٹ دیا تھا۔‘’ہم نے کافی سوچ بچار کے بعد سر سے کلہاڑی نکالی۔ رگوں کو دوبارہ جوڑ کر سر پر ٹانکے لگا دیے۔ اس آپریشن پر غالباً دو گھنٹے لگ گئے۔ مگر بروقت اس آپریشن کی وجہ سے مریض کی زندگی محفوظ رہی۔‘یہ کہنا ہے ایبٹ آباد کے ایوب ٹیچنگ ہسپتال میں کام کرنے والے ڈاکٹر عبدالعزیز کا، جنھوں نے اب تک کی اپنی پروفیشنل زندگی میں بہت سے ایسے ہائی رِسک آپریشنز کیے ہیں جن میں مریض کی جان جانے کے خدشات ہوتے ہیں۔ پروفیسر ڈاکٹر عبدالعزیز خان دماغ اور ریڑھ کی ہڈی کے نازک اور حساس آپریشن کرنے میں مہارت رکھتے ہیں۔ پروفسیر ڈاکٹر عبدالعزیز خان نے ایم بی بی ایس میں گولڈ میڈل حاصل کیا تھا۔ اسی طرح انھوں نے نیورو سرجری کی سپیشلائزیشن میں بھی امتیازی پوزیشن حاصل کی تھی۔انھیں سابقہ افغان حکومت کے ایک سفیر کی ریڑھ کی ہڈی کا آپریشن کرنے کے علاوہ کئی افغان مریضوں کے حساس آپریشن کرنے پر شیلڈ بھی پیش کی گئی تھی۔ڈاکٹر عبدالعزیز کہتے ہیں کہ ’مہربان ہونے کے لیے ظالم ہونا پڑتا ہے۔ مجھے اپنی سرجری کی تربیت کے دوران اساتذہ نے کہا تھا کہ اگر مریض پر ترس کھاؤ گے تو اس کی جان نہیں بچا سکو گے۔‘’مریض کی جان بچانے کے لیے بے رحم ہونا پڑتا ہے۔ دماغ کی سرجری میں تو ہر مریض ہی نازک اور خطرے میں گِھرا ہوتا ہے۔ ہر آپریشن ہی حساس ہوتا ہے۔ اس طرح کے آپریشنز کے دوران آپ کی توجہ کہیں دوسری طرف کے لیے تھوڑی سی بَٹی اور ہاتھ تھوڑا سا غیر ضروری ہلِا تو انتہائی خطرناک نتائج سامنے ہوتے ہیں۔‘پروفیسر ڈاکٹر عبدالعزیز خان کہتے ہیں کہ طب کا پیشہ مجموعی طور پر قربانی اور حد درجہ لگن مانگتا ہی ہے، مگر نیورو سرجری کہیں زیادہ قربانی کا تقاضہ کرتی ہے۔ ’یہ بہت ہی زیادہ حساس معاملہ ہوتا ہے۔ نیورو سرجن کی مثال کچھ ایسے دی جاتی ہے کہ نیورو سرجن ہیرے تراشتے ہیں، جب کہ دوسرے سرجن گولڈ سمتھ ہوتے ہیں، مطلب کہ وہ سونا ڈھالتے ہیں۔‘ڈاکٹر عبدالعزیز کا کہنا ہے ’سونے سے بننے والی کوئی بھی چیز دوبارہ ڈھل سکتی ہے، اور اس دوران وہ قابل استعمال رہتی ہے۔ اس کی حیثیت اور نوعیت پر زیادہ فرق نہیں پڑتا۔ مگر ایک مرتبہ ہیرا غلط کٹ جائے تو اس کی صورت کو واپس لانے کا کوئی راستہ نہیں بچتا، یعنی نیورو سرجری میں غلطی کی کوئی گنجائش نہیں ہوتی۔ نیورو سرجری کی حساسیت کا اندازہ اس بات سے بھی لگایا جا سکتا ہے کہ ان کے دوران شرح اموات اور شرح معذوری بہت زیادہ ہوتی ہیں۔‘ایکسیڈنٹ اور مار پیٹ کے کیسز ڈاکٹر عبدالعزیز بتاتے ہیں کہ انھوں نے اپنے کیریئر میں دیکھا ہے کہ نیورو سرجری میں عام طور پر دو طرح کے کیسز آتے ہیں۔ ایک طرح کے کیسز وہ ہیں جن میں ایکسیڈنٹ کی وجہ سے دماغ میں چوٹ لگ جاتی ہے تو دوسری قسم کے تشدد کے کیسز ہوتے ہیں۔ ان کے مطابق تشدد اور مار پیٹ کے واقعات میں بھی خواتین کے زخمی ہونے کے کیسز بہت زیادہ ہوتے ہیں جیسا کہ گھر میں کوئی لڑائی ہو اور گھر کے مرد باپ، شوہر، بھائی یا چچا وغیرہ جو ہاتھ میں آئے اشتعال کی حالت میں وہ چیز دوسرے کے سر میں دے مارتے ہیں۔ ڈاکٹر عبدالعزیز کہتے ہیں کہ ایسے کیسز بہت زیادہ چیلینجنگ ہوتے ہیں۔ڈاکٹر عبدالعزیز حال ہی میں ایک مریضہ کے دماغ سے ایک خطرناک کیڑے سے بننے والے ہائڈیٹِڈ سِسٹ کی سرجری کو اپنے کیریئر کا ایک ایسا کیس سمجھتے ہیں جو ان کے اور ان کی ٹیم کے لیے انتہائی چیلینجنگ تھا۔ان کا کہنا ہے ’گلشن (فرضی نام) نامی ایک مریضہ جب ہمارے پاس آئیں تو ان کی حالت انتہائی خراب تھی۔ وہ چل سکتی تھیں نہ ہی انھیں اپنا کوئی ہوش تھا۔ جب وہ میرے پاس آئیں تو وہ تقریباً بیہوش تھیں۔ ان کو قے ہونے کے علاوہ جھٹکے لگ رہے تھے۔‘ڈاکٹر عبدالعزیز بتاتے ہیں کہ خاتون کی صحت کے حوالے سے معلومات حاصل کرنے پر ان کے رشتے داروں نے بتایا کہ گذشتہ کچھ دنوں سے ان کی طبیعت زیادہ خراب ہو گئی تھی لیکن وہ گذشتہ تقریباً دو برسوں سے اس مرض سے لڑ رہی تھیں اور ہلنے جلنے کے قابل نہیں رہی تھیں۔ہیرو سیریز کی دیگر تحاریر’مردہ ماں کے پیٹ سے لٹکی بچے کی ٹانگ دیکھ کر آنکھوں کے سامنے اندھیرا چھا گیا‘’ریپ کے ملزمان کو پکڑنے کے لیے آٹھ گھنٹے فٹ پاتھ پر بیٹھ کر انتظار کیا‘’معائنے اور ٹیسٹوں کے بعد پتا چلا کہ ان کے دماغ میں ہائڈیٹِڈ سِسٹ ہے۔ ہماری ٹیم نے مشورہ کیا اور پھر فیصلہ ہوا کہ ان کا آپریشن کیا جائے، کیوں کہ اس طرح کے مریض کا آپریشن کرنے کے علاوہ کوئی دوسرا چارہ نہیں ہوتا۔ اب یہ آپریشن حساس بھی تھا، اور پُرخطر بھی۔‘ڈاکٹر عبدالعزیز خان کا کہنا تھا ’ہم نے خاتون کو آپریشن  کے لیے تیار کیا۔ اس کے لیے مریضہ کو دو، تین دن تک ہسپتال میں رکھا گیا۔ لواحقین کو خطرات سے آگاہ کیا کہ یہ ایک انتہائی حساس کیس ہے۔‘ڈاکٹر عبدالعزیز خان کہتے ہیں ’پاکستان کیا، دنیا بھر میں بھی اس طرح کے کیس انتہائی کم تعداد میں دیکھنے کو ملتے ہیں۔ پاکستان میں بھی کچھ آپریشن ہوئے ہیں۔ میں نے اپنے تقریباً پندرہ سالہ پروفیشنل زندگی میں ایسے صرف تین کیسز کیے ہیں۔ ان میں خطرات کا سکیل بہت بڑا ہوتا ہے۔ مریض اگر بچ بھی جائے تو کسی نہ کسی قسم کی معذوری کا خطرہ بہرحال موجود ہوتا ہے۔‘انھوں نے بتایا کہ اس آپریشن کے دوران سِسٹ کو مکمل طور پر نکالنا ہوتا ہے اور اگر اسے نکالا نہ جائے اور معمولی نقصان بھی پہنچ جائے، یا اس کو مکمل طور پر نکالا نہ جائے تو وہ پورے دماغ میں پھیل جاتا ہے۔پروفیسر ڈاکٹر عبدالعزیز خان کا کہنا تھا کہ مریضہ کو بے ہوش کرنا بھی ایک چلینج تھا۔ ’ان کو ہمارے اینستھیزیولوجسٹ نے بے ہوش کیا تھا۔‘یہ بھی پڑھیے’مردہ ماں کے پیٹ سے لٹکی بچے کی ٹانگ دیکھ کر آنکھوں کے سامنے اندھیرا چھا گیا‘’ضمیر نے گوارا نہیں کیا کہ آئرلینڈ میں خدمت کروں اور اپنے لوگوں کو چھوڑ دوں‘’کہا گیا کہ ڈاکٹر چھوڑیں، بچی کو سکون سے مرنے دیں‘مرگی کا علاج کرنے والے پاکستانی ڈاکٹر جنھوں نے اپنے ملک کو امریکہ پر ترجیح دیپروفیسر ڈاکٹر عبدالعزیز خان کہتے ہیں کہ بہت ساری احتیاطی تدابیر کے بعد اور اینستھیزیولوجسٹ کی نگرانی میں آپریشن شروع کیا گیا۔ جن میں بے ہوشی کے ماہر ڈاکٹر (اینستھیزیولوجسٹ)، مریضہ کی ایک ایک سانس اور دل کی دھڑکن پر نظر رکھے ہوئے تھے۔’سب سے پہلے ہمارے زیرِ تربیت ڈاکٹروں کی ایک ٹیم  نے ان کے سر کو کھولا۔ پھر ان کی کھوپڑی کو کھولا اور اس کے اندر موجود پردے کو بھی کھولا۔ ہم سب نے ایک بار پھر اس بات کو جاننے کے لیے معائنہ کیا کہ آخر ہم نے کرنا کیا ہے اور کیسے خاتون کے مرض کے سبب اس ناسور کو نکال باہر کرنا ہے۔ اپنی پوری حکمتِ عملی تیار کر کے ہم نے آگے بڑھنا شروع کر دیا۔‘پروفسیر ڈاکٹر عبدالعزیز خان کا کہنا تھا ’اس کے بعد آہستہ آہستہ اور بہت احتیاط کے ساتھ ہم نے اس مقام پر پہنچنا شروع کر دیا، جہاں پر وہ ناسور موجود تھا۔ اس کے لیے کئی مرحلوں سے گزرنا پڑا تھا۔ ایک ایک کر کے ہم ان مراحل کو بہت احتیاط سے طے کرتے جا رہے تھے۔’یہ ایک بہت مشکل بلکہ سنسی خیز آپریشن تھا جس میں ہمیں مریضہ کے جاری خون اور وقت پر بھی نظر رکھنا تھی۔ اسی طرح ہمیں خیال رکھنا تھا کہ سِسٹ کو ہٹاتے ہوئے خون بھی نہ بہے۔ عمر کے حساب سے زیادہ وقت کی بے ہوش بھی نہیں رکھ سکتے تھے۔ اس دوران ہمیں اپنا کام اس احتیاط سے مکمل کرنا تھا کہ مریضہ زندگی کی طرف لوٹ آئے۔‘وہ مزید بتاتے ہیں ’ہم نے اس آپریشن کو کوئی تین گھنٹے میں مکمل کیا۔ دو گھنٹے کی کوشش کے بعد ہم اس کو مکمل طور پر نکال چکے تھے۔ اس موقع پر ہمیں اینستھیزیولوجسٹ نے بھی بتایا کہ مریضہ کے تمام اعضا ٹھیک کام کر رہے ہیں۔’بس یہ وہ مرحلہ تھا جب ہمیں پتا چلا کہ ہمارا آپریشن کامیاب ہو گیا ہے۔ ان کے دماغ میں سے سسٹ کو مکمل طور پر نکال کر صفائی کی گئی۔ مریض کو 24 گھنٹے تک آئی سی یو میں رکھا اور پھر وارڈ میں منتقل کر دیا گیا۔‘پروفیسر ڈاکٹر عبدالعزیز خان کہتے ہیں کہ ہائڈیٹِڈ سسٹ عام طور پر ایک کیڑے کی وجہ سے دماغ میں یا جسم کے کسی دوسرے حصے میں بنتا ہے۔ یہ کیڑا یا مرض گندگی کی وجہ سے پیدا ہوتا ہے۔ یہ عموماً اس وقت پیدا ہوتا ہے جب سلاد، سبزیاں اور پھل صاف کر کے نہ کھائے جائیں۔ عموماً سلاد اور سبزیوں پر کتے اور سُؤر کے پاخانے کے کچھ اجزا موجود ہوتے ہیں۔ان کا کہنا تھا کہ جب سلاد اور سبزیاں مناسب انداز میں دھو کر نہ کھائی جائیں تو گند انسانی معدے میں پہنچتا ہے۔ معدے سے یہ آنتوں میں اور آنتوں سے خون میں شامل ہو کر دماغ میں پہنچ جاتا ہے۔ اس کیڑے سے مرض ’اکانیا کاکس گرینالویس‘ بنتا ہے۔ جو انسان کو عملاً معذور ہی کر دیتا ہے۔ یہ دماغ میں ایک فٹ بال کی طرح بنتا ہے۔پروفیسر ڈاکٹر عبدالعزیز خان کا کہنا تھا کہ اس مرض کی شدت اگر زیادہ ہو جائے تو پھر اس کا علاج یا آپریشن بھی تقریباً ناممکن ہوتا ہے اور ان کے مطابق اس میں وقت کی بھی بہت اہمیت ہے۔پروفیسر ڈاکٹر عبدالعزیز خان کا کہنا تھا کہ ’ہمیں کیس ہسٹری سے بھی پتا چلا کہ مریضہ کھیتوں سے سلاد اور سبزیاں توڑ کر کھا لیا کرتی تھیں۔ غالباً وہ ان کو تازہ سمجھا کرتی تھیں۔ جس وجہ سے وہ اس مرض کا شکار ہوئی تھیں۔‘پروفیسر ڈاکٹر عبدالعزیز خان کے مطابق ایک نیورو سرجن 24 گھنٹے آن کال ہوتا ہے۔ وہ کسی بھی مریض کو نہ نہیں کہہ سکتے کیوں کہ ’نیورو سرجن جانتے ہیں کہ مریض کی زندگی بچانے کے لیے وقت کی بہت اہمیت ہے۔‘وہ وضاحت کرتے ہوئے بتاتے ہیں کہ ’مثال کے طور پر سر پر لگنے والی شدید چوٹ پر اگر ایک مریض ایک گھنٹے میں نیورو سرجن تک پہنچ جائے تو ہم کہہ سکتے ہیں کہ اس کے بچ جانے کے امکانات ستر فیصد ہوتے ہیں۔ یہی مریض اگر دو گھنٹے لیٹ پہنچتا ہے تو پھر ہم کہہ سکتے ہیں کہ یہ امکانات پچاس یا چالیس فیصد ہوتے ہیں۔ اس وجہ سے ایک ڈاکٹر کی زندگی کافی زیادہ تناؤ میں رہتی ہے۔‘پروفیسر ڈاکٹر عبدالعزیز خان کہتے ہیں ’مریض جب ہماری سامنے آپریشن ٹیبل پر لیٹا ہوتا ہے تو اس وقت اس کے دل کی ایک ایک دھڑکن کو ہم محسوس کر رہے ہوتے ہیں۔ مریض کی سانسوں کے ساتھ ہی ہماری سانسیں بھی چل رہی ہوتی ہیں اور جاتی بھی محسوس ہوتی ہیں۔‘وہ کہتے ہیں کہ ’اس موقع پر ہم یہ نہیں سوچ سکتے کہ اس کا دماغ باہر نکلا ہوا ہے۔ یہ کہیں مر نہ جائے، معذور نہ ہو جائے۔ مریض پر ترس آنا شروع ہو جائے۔ اس وقت منفی سوچ سوچنا شروع کر دیں تو پھر ہم اپنا کام ٹھیک طرح سے نہیں کر پاتے۔ اس موقع پر ہمیں سوچنا ہوتا ہے کہ ہمیں مریض کی زندگی کے لیے بے رحم ہونا ہو گا۔‘
Science,،تصویر کا ذریعہSHUTTERSTOCKالجزائر کےاصحرا برف میں ڈھکا ہواشمال مغربی الجزائر کے صحرا ’صحارا ریگستان‘  میں برف باری ہوئی ہے جس کے بعد یہاں درجہ حرارت نقطہ انجماد سے گِر گیا ہے۔ برف کے کرسٹلز  نے صحرا کی ریت پر شاندار نمونے بنائے ہیں۔،تصویر کا ذریعہSHUTTERSTOCKبچے برف سے لطف اندوز ہو رہے ہیںمیکالیس جیسے قریبی قصبوں کے بچوں کے لیے یہ دنیا کے سب سے بڑے گرم صحرا کی شدید گرمی سے خوش آئند راحت تھی۔،تصویر کا ذریعہSHUTTERSTOCKبرف میں لپٹے ریت کے ٹیلےجزوی طور پر برف سے ڈھکے ہوئے ٹیلے سلائڈنگ کے لیے موزں سمجھے جاتے ہیں۔،تصویر کا ذریعہSHUTTERSTOCKعین سفیرا کا قضبہ بھی برف باری کی زد میں آیاعین سیفرا کا قصبہ، جسے صحارا کا گیٹ وے کہا جاتا ہے، وہاں بھی برفباری ہوئی۔ شہر میں اکثر جولائی اور اگست میں درجہ حرارت 35 ڈگری سیٹی گریڈ تک پہنچ جاتا ہے۔،تصویر کا ذریعہSHUTTERSTOCKصحرا اور اٹلس پہاڑوں کے درمیان واقع علاقہصحرا اور ایٹلس پہاڑوں کے درمیان واقع ہے اس علاقے کے لیے برفباری نئی بات نہیں ہے۔یہ بھی پڑھیےسعودی عرب سمیت مشرق وسطیٰ کے مختلف ممالک میں برفباری کے بکھرتے رنگبرفباری دیکھنے جائیں مگر پوری تیاری کے ساتھسپین میں گذشتہ پانچ دہائیوں کا ’شدید ترین برفانی طوفان‘،تصویر کا ذریعہSHUTTERSTOCKعلاقے میں پہلے بھی برف باری ہوتی رہی ہےاس مہینے کی میں ہونے والی برفباری لوگوں کے لیے حیرانی کی بات نہیں تھی، سنہ 2017، 2018 اور 2021 میں بھی علاقے میں برفباری ہوئی تھی۔،تصویر کا ذریعہSHUTTERSTOCKریت کے سرخ ٹیلےتاہم دسمبر 2016 میں ریت کے سرخ ٹیلوں پر پڑنے والی برف حیران کن تھی۔ عین سیفرا کے رہائشیوں کا کہنا تھا کہ سنہ 1979 کے بعد پہلی بار انھوں نے برف دیکھی ہے، جس سے اندازہ ہوتا ہے کہ یہ رجحان اب عام ہوتا جا رہا ہے۔تمام تصاویر کے جملہ حقوق محفوظ ہیں۔
Science,،تصویر کا ذریعہGetty Imagesامریکہ کی دس فضائی کمپنیاں خبردار کر چکی ہیں کہ فائیو جی سروسز کے تباہ کن نتائج ہو سکتے ہیں۔  ان کمپنیوں کا کہنا ہے کہ نئی ٹیکنالوجی سے ہزاروں پروازیں تعطل کا شکار ہو سکتی ہیں۔اس کا جواب جاننے سے پہلے یہ سمجھنا ہو گا کہ فائیو جی کا انحصار ریڈیو سگنلز پر ہوتا ہے۔ امریکہ میں فائیو جی کے لیے استعمال ہونے والی ریڈیو فریکوینسیز دراصل سپیکٹرم ’سی-بینڈ‘ کا حصہ ہیں۔یہ فریکوینسیز طیاروں پر نصب ریڈیو ایلٹیمیٹرز کے سگنلز کے قریب تر ہوتی ہیں۔ ریڈیو ایلٹیمیٹرز کے ذریعے سطح زمین سے اُوپر طیارے کی اونچائی کا تعین کرنے میں مدد ملتی ہے لیکن اس سے ملنے والا سب سے اہم ڈیٹا سیفٹی اور نیویگیشن سسٹمز کے لیے کارآمد ہوتا ہے۔اس حوالے سے سب سے بڑا خدشہ بھی یہی ہے کہ فائیو جی ٹرانسمیشنز ان آلات کے کام میں خلل پیدا کر سکتی ہیں، خاص کر اس وقت جب طیارے لینڈ کرنے لگتے ہیں۔طیاروں کو اس سے انتہائی سنگین نقصان پہنچ سکتا ہے۔سنہ 2020 کے اواخر میں امریکی ہوابازی سے متعلقہ مسائل کے بارے میں تکنیکی معاونت فراہم کرنے والی تنظیم ’آر ٹی سی اے‘ نے اس موضوع پر ایک رپورٹ شائع کی ہے۔ اس رپورٹ میں بتایا گیا ہے کہ ’امریکہ میں ہوابازی کے آپریشنز پر ممکنہ اثرات میں آلات کے مکمل طور ناکارہ ہونے اور اس کی وجہ سے ممکنہ اموات کا خدشہ ہے، خاص کر مناسب قوانین کی غیر موجودگی میں۔‘حال ہی میں امریکہ میں ہوابازی کے نگراں ادارے ’ایف اے اے‘ نے خبردار کیا تھا کہ فائیو جی کی مداخلت کے باعث بوئنگ 787 ڈریم لائنر کے مختلف سسٹمز میں متعدد مسائل پیدا ہو سکتے ہیں۔ ان مسائل میں لینڈنگ کے وقت طیارے کی رفتار میں کمی اور رن وے سے اُترنے کا خطرہ شامل ہے۔آئندہ سے طیاروں کو ایسے مقامات پر ریڈیو ایلٹیمیٹرز کے استعمال کی اجازت نہیں دی جائے گی جہاں فائیو جی سگنلز کی مداخلت کے زیادہ امکانات موجود ہوں گے۔تاہم اس سے کچھ طیاروں کی لینڈ کرنے کی صلاحیت متاثر ہو سکتی ہے۔ مثال کے طور پر، حدِ نگاہ کم ہونے کے صورت میں ہونے والی لینڈنگ۔ امریکی ایئرلائنز جن میں 10 اہم کمپنیاں شامل ہیں، نے خبردار کیا ہے کہ اس کے باعث ایک ہزارسے زیادہ پروازیں تعطل کا شکار ہو سکتی ہیں یا منسوخِ ہو سکتی ہیں۔ اس کا مطلب یہ ہو گا کہ اکثر اوقات 'مسافر اور کارگو طیارے گراؤنڈڈ رہیں گے۔'اس حوالے سے بھی خدشات موجود ہیں کہ امریکہ کے طیاروں میں سے اکثر ان پابندیوں کے باعث ناکارہ ہو جائیں گے۔ ،تصویر کا ذریعہGetty Imagesخدشات تو موجود ہیں لیکن اس پیمانے پر نہیں۔ اس کی وجہ یہ ہے کہ فائیو جی ٹیکنالوجی صارفین کو فراہم کرنے کا طریقہ کار ہر ملک میں مختلف ہے۔مثال کے طور پر یورپی یونین میں نیٹ ورکس کم فریکیوینسی پر آپریٹ کرتے ہیں، تاہم امریکہ میں سروس فراہم کرنے والے اسے زیادہ فریکیوینسی پر آپریٹ کرنا چاہتے ہیں۔ جس سے مداخلت کے امکانات کم ہو جاتے ہیں۔تاہم پھر بھی کچھ ممالک کی جانب سے مزید اقدامات اٹھائے گئے ہیں جس سے خطرات میں کمی لائی جا سکتی ہے۔ فرانس میں ایئرپورٹس کے گرد ’بفر زونز‘ بنائے جا رہے ہیں جہاں فائیو جی سگنلز کو محدود کیا گیا ہے، جبکہ انٹینوں کا رُخ نیچے کی جانب موڑ دیا جاتا ہے تاکہ وہ مداخلت نہ کر سکیں۔یہ بھی پڑھیےفضائی کمپنیوں کے خدشات کے بعد امریکی ائیرپورٹس پر فائیو جی کی فراہمی ملتوی کورونا وائرس: فائیو جی ٹیکنالوجی پر ٹیلی کام انجینئرز کو قتل کی دھمکیاںہواوے فائیو جی پر پابندی: چین نے برطانوی فیصلے کو ’مایوس کن‘ قرار دے دیامنٹوں میں ’پورا نیٹ فلکس‘ ڈاؤن لوڈ کرنے کے لیے کتنا تیز انٹرنیٹ درکار ہے؟امریکہ میں نگراں اداروں کی جانب سے متعدد اقدامات اٹھائے گئے ہیں۔ایف اے اے کی جانب سے پچاس ایئرپورٹس کے گرد بفر زون بنائے گیے ہیں جہاں فائیو جی فراہم کرنے والی سروسز کو اپنی صلاحیتوں کو محدود کرنا ہو گا۔ تاہم یہ فرانس میں استعمال ہونے والی زونز سے بہت زیادہ چھوٹے ہیں۔ نگراں ادارے کی جانب سے اس بات کی بھی نشاندہی کا آغاز ہو گیا ہے کہ کون سے ایلٹی میٹرز کو ان علاقوں میں استعمال کیا جا سکتا ہے جہاں فائیو جی کا استعمال ہوتا ہے۔ یا ایسے میٹرز جو اتنے آزمودہ نہیں اور انھیں تبدیل کرنا پڑے گا۔ایسے ایئرپورٹس کی نشاندہی بھی کی گئی ہے جہاں جی پی ایس سسٹم کا استعمال کیا جا سکتا ہے تاکہ آنے والے طیاروں کو معاونت فراہم کرنے میں مدد مل سکے۔تاہم ایئرلائنز کا کہنا ہے کہ یہ کافی نہیں ہے۔ ان کا دعویٰ ہے کہ فائیو جی نیٹ ورک ایئرپورٹس کے دو میل کی حدود میں بحال نہیں ہونے چاہییں۔،تصویر کا ذریعہGetty Imagesویریزان اور اے ٹی اینڈ ٹی نے دو مرتبہ فائیو جی کے اطلاق معطل کیا ہے اور اس محدود مدت کے لیے بنائے گیے بفر زونز کی حمایت کی ہے۔ان کی جانب سے یہ بھی کہا گیا ہے کہ فائیو جی اب تک 40 ممالک میں میں موجود ہے۔ گذشتہ ماہ امریکہ میں وائرلیس صنعت کے ادارے سی ٹی آئی اے نے ہوابازی کی صنعت پر الزام عائد کیا ہے کہ وہ ’خوف پھیلانے کی کوشش‘ کر رہے ہیں اور خبردار بھی کیا کہ فائیو جی کو متعارف کروانے میں دیر کے باعث معاشی مشکلات پیدا ہو سکتی ہیں۔
Science,،تصویر کا ذریعہGetty Imagesلاہور ہائی کورٹ نے گذشتہ روز گلوکارہ میشا شفیع کی جانب سے گلوکار علی ظفر کے خلاف ہتکِ عزت کی درخواست کو منظور کرتے ہوئے قابلِ سماعت قرار دیا تھا جسے سال 2020 میں ایک مقامی عدالت نے مسترد کیا تھا۔ میشا شفیع کی جانب سے سنہ 2019 میں علی ظفر کے خلاف لاہور کی سیشن کورٹ میں ہتک عزت کا دو ارب روپے کا دعویٰ دائر کیا گیا تھا جسے فروری 2020 میں مسترد کر دیا گیا تھا۔ میشا شفیع کی قانونی ٹیم کی رکن نگہت داد کے مطابق اس کیس کو سیشن کورٹ نے اس لیے مسترد کیا تھا کیونکہ علی ظفر  کی جانب سے مؤقف اختیار کیا گیا تھا کہ میرے جانب سے پہلے دائر کردہ کیس اور یہ کیس ایک ہی نوعیت کا ہے۔خیال رہے کہ 18 اپریل 2018 کو پاکستان کی مقبول گلوکارہ، اداکارہ اور ماڈل میشا شفیع نے اپنی ایک ٹویٹ میں گلوکار اور اداکار علی ظفر پر جنسی طور پر ہراساں کرنے کا الزام لگایا تھا۔یہ پوسٹ اس وقت کی گئی جب دنیا بھر میں 'می ٹو' کی مہم اپنے عروج پر تھی جس کے تحت خواتین خود کو مبینہ طور پر جنسی ہراساں کرنے والے افراد کے خلاف آواز اٹھا رہی تھیں۔نگہت داد کے مطابق میشا شفیع کی جانب سے علی ظفر پر ہتکِ عزت کا دعویٰ اس لیے کیا گیا 'کیونکہ جب میشا نے علی کے خلاف ہراساں کیے جانے پر قانونی راستہ اختیار کیا تو انھوں نے مختلف انٹرویو اور اپنے بیانات میں میشا کے خلاف باتیں کیں جس سے ان کی ساکھ کو نقصان پہنچا۔'انھوں نے اس بارے میں مزید بتایا کہ 'دیگر الزامات کے علاوہ علی نے میشا پر یہ الزام بھی عائد کیا کہ وہ یہ سب اس لیے کر رہی ہیں کیونکہ وہ کینیڈا کی شہریت حاصل کرنا چاہتی ہیں۔'،تصویر کا ذریعہCourtesy Ahmed Saeedمیشا شفیع اور علی ظفر کے درمیان چار مقدمات کی تفصیلات کیا ہیں؟دونوں گلوکاروں کے درمیان قانونی جنگ سال 2018 سے جاری ہے اور اس کا آغاز میشا شفیع کی جانب سے ایک ٹویٹ میں علی ظفر پر انھیں ہراساں کرنے کا الزام عائد کیا گیا تھا۔ میشا شفیع نے اپنی ٹویٹ میں لکھا تھا کہ 'اس طرح کھل کر بات کرنا آسان نہیں ہے، لیکن خاموش رہنا اور بھی زیادہ مشکل ہے۔ میرا ضمیر مجھے اب مزید اس کی اجازت نہیں دیتا۔ میری ہی صنعت میں میرے ساتھ کام کرنے والے ایک ساتھی نے مجھے ایک سے زیادہ بار جنسی طور پر ہراساں کیا ہے: علی ظفر نے۔'یہ سب تب نہیں ہوا جب میں چھوٹی تھی یا صنعت میں نئی تھی۔ یہ میرے ایک پراعتماد، کامیاب، اور چپ نہ رہنے والی عورت ہونے کے باوجود ہوا۔ یہ میرے ساتھ دو بچوں کی ماں ہونے کے باوجود ہوا۔'تاہم یہاں یہ سمجھنا بھی اہم ہے کہ اس وقت میشا شفیع اور علی ظفر کے مابین چار کیسز چل رہے ہیں، جس میں سے دو مقدمات علی ظفر نے دائر کیے ہیں اور دو مقدمات میشا شفی نے۔اس ضمن میں پہلا مقدمہ علی ظفر کی جانب سے میشا شفیع پر ہتکِ عزت کا دائر کیا گیا۔ علی ظفر نے جون 2018 میں لاہور کی سیشن عدالت میں میشا کے خلاف ہتک عزت آرڈیننس 2002  کے تحت دعویٰ دائر کر تھا۔ اس میں مؤقف اختیار کیا گیا تھا کہ میشا شفیع نے جھوٹے الزامات کے ذریعے ان کی ساکھ کو نقصان پہنچایا ہے۔اس کے بعد میشا شفیع نے ہراساں کیے جانے کے حوالے سے علی ظفر کے خلاف صوبائی محتسب کے پاس شکایت درج کروائی تھی، جسے محتسب کی جانب سے مسترد کر دیا گیا تھا۔ ،تصویر کا ذریعہCourtesy Ahmed Saeedاس کے بعد یہی درخواست گورنر پنجاب کے پاس گئی اور اسے وہاں سے بھی مسترد کر دیا گیا۔میشا نے محتسب اور گورنر کی جانب سے اپنی شکایت کو مسترد کرنے کے فیصلے کو چیلنج کرتے ہوئے لاہور ہائی کورٹ میں کام کرنے کی جگہ پر ہراساں کرنے کے خلاف پنجاب پروٹیکشن برائے خواتین ایکٹ2012 کے تحت کارروائی کا مطالبہ کیا تھا۔لاہور ہائی کورٹ میں سماعت کے بعد اکتوبر 2019  میں ان کی اپیل کو وہاں سے اس بنیاد پر خارج کر دیا گیا کہ میشا شفیع اور کمپنی کے مابین معاہدہ خدمات کی فراہمی کے لیے کیا گیا تھا اور اس کی ایک شق کے مطابق فریقین کے درمیان تعلقات کو ملازمت تصور نہیں کیا جائے گا۔ اس کے بعد میشا کی جانب سے اس فیصلے کے خلاف اپیل سپریم کورٹ میں کی گئی ہے اور پچھلے ایک سال سے اس کیس پر کوئی سماعت نہیں ہوئی۔اس کے بعد نومبر  2018علی ظفر نے ایف آئی اے کے سائبر کرائم ونگ کے پاس میشا کے خلاف شکایت درج کروائی۔یہ بھی پڑھیے’اس سے فرق نہیں پڑتا آپ کس کے ساتھ ہیں مگر قانون میں ابہام دور ہونا چاہیے‘کیا ہتکِ عزت کا قانون آواز اٹھانے والوں کے خلاف استعمال ہو رہا ہے؟’ہراس کا شکار خواتین اعلیٰ عدلیہ سے رجوع کر سکتی ہیں‘بات نکل چکی ہے اور یقیناً دور تلک جائے گی۔۔۔علی ظفر نے ایف آئی اے سائبر کرائم ونگ میں بھی شکایت درج کروائی تھی جس میں یہ الزام لگایا گیا تھا کہ بہت سارے سوشل میڈیا اکاؤنٹ ان کے خلاف 'دھمکیاں اور بدنامی پر مبنی مواد' پوسٹ کر رہے ہیں۔انھوں نے اپنے اس دعوے کے ساتھ ثبوت کے طور پر کچھ ٹوئٹر اور فیس بک اکاؤنٹوں کی تفصیلات بھی فراہم کی تھیں۔ اس شکایت میں علی ظفر نے الزام لگایا تھا کہ اپریل 2018  میں ان کے خلاف میشا شفیع اور کچھ دیگر لوگوں کی جانب سے جنسی ہراس کے الزام سے کئی ہفتے قبل ہی کئی کچھ اکاؤنٹس نے ان کے خلاف سوشل میڈیا پر مہم کا آغاز کر دیا تھا۔ایف آئی اے کی جانب سے اس حوالے سے تحقیقات جاری ہیں۔اس سب کے بعد میشا شفيع کی جانب سے بھی عدالت کا دوبارہ رخ کیا گیا اور انھوں نے بھی گلوکار علی ظفر کے خلاف ہتکِ عزت کا دعویٰ دائر کیا، جس پر علی ظفر نے عدالت سے مقدمے کی سماعت روکنے کی درخواست کی۔ان کی اس درخواست پر عدالت نے فروری2020  میں کیس کی سماعت روکنے کی استدعا منظور کرتے ہوئے احکامات جاری کیے اور کہا کہ علی ظفر اور میشا شفیع دونوں کے الزامات اور مقدمات کی نوعیت ایک جیسی ہے اور گلوکار علی ظفر کا دعویٰ پہلے ہی زیر سماعت ہے اور گواہان کی شہادتوں کا سلسلہ بھی شروع ہو چکا ہے۔ جس کے بعد میشا شفیع کی جانب سے لاہور ہائی کورٹ میں اس فیصلے کو چیلنج کیا گیا اور اب ان کی یہ درخواست منظور کر لی گئی ہے۔
Science,،تصویر کا ذریعہCPL PHIL DYE RAF/CROWN COPYRIGHTA68 کا نام پانے والا دیوہیکل برفانی تودہ (آئس برگ) A68 کا نام پانے والا دیوہیکل برفانی تودہ (آئس برگ) جب پگھلنا شروع ہوا تو روزانہ کی بنیاد پر سمندر میں تقریباً ڈیڑھ ارب ٹن سے زیادہ تازہ پانی کا اضافہ کر رہا تھا۔    اس کو سمجھنے کے لیے آپ کو یہ بتا دیں کہ پانی کی یہ مقدار برطانیہ کی پوری آبادی کی جانب سے ایک دن میں استعمال کیے جانے والی پانی سے ڈیڑھ سو گنا زیادہ ہے۔واضح رہے کہ ایک قلیل مدت کے لیے اے سکسٹی ایٹ دنیا کا سب سے بڑا برفانی تودہ تھا جس کا رقبہ 6000 مربع کلومیٹر یا 2300 سکویئر میل تھا۔ یعنی ایک ٹرلین ٹن برف۔ یہ تودہ 2017 میں انٹارکٹیکا (قطب جنوبی) سے ٹوٹ کر علیحدہ ہوا تھا۔ اگلے چار سالوں میں یعنی 2021 تک اس کا نام و نشان مٹ چکا تھا۔اب سائنس دان اندازہ لگانے کی کوشش کر رہے ہیں کہ اس تودے نے ماحولیات پر کیا اثر چھوڑا ہے۔ لیڈز یونیورسٹی کی ایک ٹیم سیٹلائٹ سے اکھٹے کیے گئے ڈیٹا کی مدد سے اس دیوہیکل برفانی تودے کے آخری سفر کا جائزہ لے چکی ہے جس کے دوران ایک ٹرلین ٹن برف کا یہ متحرک اور لمحہ بہ لمحہ سکڑتا ہوا جزیرہ انٹارکٹیکا سے رخ بدلتا ہوا بحر منجمند جنوبی سے گزرا اور شمال کی جانب جاتے جاتے بحر اوقیانوس جنوبی میں اتر گیا۔دیوہیکل برفانی تودے کا جنوبی جارجیا کی جانب سفرلیڈز یونیورسٹی کی ٹیم نے ڈیٹا کی مدد سے یہ بھی معلوم کیا ہے کہ اس میگا برگ کے سفر میں ساڑھے تین سال کے دوران برف کس رفتار سے پگھل رہی تھی۔ اس سفر کا سب سے اہم اور آخری حصہ وہ تھا جب  A68 برطانوی جنوبی جارجیا کے گرم پانیوں میں داخل ہو رہا تھا۔ اس وقت یہ خدشہ بھی پیدا ہوا تھا کہ کہیں یہ میگا برگ کم گہرے پانیوں میں پھنس کر لاکھوں پینگوئنز، وھیل مچھلیوں اور سیلز کی آمد و رفت کا راستہ ہی نہ بند کر دے۔لیکن ایسا ہوا نہیں۔ لیڈز یونیورسٹی کی ٹیم کے مطابق پگھلتی ہوئی برف کی وجہ سے اس میگا برگ کی گہرائی کم ہو چکی تھی جس کی وجہ سے اس کا مزید بہتے رہنا مشکل ہو چکا تھا۔لیڈز یونیورسٹی کی ڈاکٹر این براکمین نے بی بی سی سے بات کرتے ہوئے بتایا کہ ایسا لگتا ہے کہ جیسے جیسے  A68 خشکی کے قریب آ رہا تھا اس نے کچھ دیر کے لیے سمندر کی تہہ کو بھی چھوا۔ یہی وہ وقت تھا جب ہم نے دیکھا کہ اس سے ایک چھوٹا سا ٹکڑا علیحدہ بھی ہوا۔ لیکن یہ اسے زمین بوس کرنے کے لیے ناکافی تھا۔ ڈاکٹر این براکمین کے ساتھی محقق پروفیسر انڈریو شیفرڈ کے مطابق اس میگا برگ کی موٹائی بھی کم ہو رہی تھی جو 150 میٹر سے لے کر 141 میٹر تک تھی۔ اپریل 2021 تک  A68 نامی یہ برفانی تودہ بے شمار چھوٹے چھوٹے ٹکڑوں میں بٹ چکا تھا جن کا دھیان رکھنا ممکن نہیں رہا تھا۔ لیکن اس تودے کے ماحولیاتی اثرات بہت دیر تک باقی رہیں گے۔یہ بھی پڑھیےچھ ہزار مربع کلومیٹر کا تودہ برفانی خطے سے علیحدہ’لاہور جتنا بڑا‘ برفانی تودہ انٹارکٹیکا سے ٹوٹ کر علیحدہانٹارکٹیکا میں نیا سبزہ دریافت، جو پینگوئن کے پاخانے پر زندہ رہتا ہےایک قلیل مدت کے لیے اے سکسٹی ایٹ دنیا کا سب سے بڑا برفانی تودہ تھاچٹیل اور دیوہیکل برفانی تودے جہاں بھی جاتے ہیں طویل مدتی اثرات چھوڑ جاتے ہیں۔ ان سے پگھلتا ہوا تازہ پانی مقامی سمندر میں کرنٹ بدل دیتا ہے۔ آئرن اور دیگر معدنیات سمیت اس کی برف سے ٹوٹ کر علیحدہ ہوتا ہوا تمام حیاتیاتی مادہ جو نا جانے کب سے اس میں سمویا ہوا تھا اب اچانک سمندر کے آغوش میں آ کر دوبارہ زندہ ہو جاتا ہے۔برطانوی انٹارکٹک سروے نے   A68کے مکمل خاتمے سے قبل اس کی سطح پر نمودار ہونے والی تبدیلیاں دیکھنے کے لیے چند روبوٹ گلائیڈروں کا سہارا لیا۔ ان گلائیڈروں سمیت دیگر آلات سے حاصل کردہ ڈیٹا سے نہایت دلچسپ معلومات حاصل کی گئی ہیں۔اوشین گرافر پروفیسر جیرانٹ ٹارلنگ کہتے ہیں کہ ابھی اس ڈیٹا کو مکمل طور پر جانچا تو نہیں جا سکا لیکن یہ واضح ہے کہ سمندی نباتات خصوصا فائٹوپلینکٹن سپیشیز میں واضح تبدیلی آ رہی تھی جس کی وجہ اس برفانی تودے سے خارج ہونے والا حیاتیاتی مواد تھا۔  A68 کی بدلتی ہوئی شکل اور اس سے خارج ہونے والے تازہ پانی کی تمام معلومات ایک تحقیقی جریدے جرنل آف ریموٹ سینسنگ آف اینوائرونمنٹ میں شائع کی گئی ہیں۔  
Science,،تصویر کا ذریعہGetty Imagesپاکستان میں گذشتہ چوبیس گھنٹوں کے دوران کورونا کے نئے مریضوں کی تعداد 7678 رہی ہے جو کہ اس وبا کے شروع ہونے کے بعد سے کسی ایک دن میں سامنے آنے والے کیسز کی سب سے زیادہ تعداد ہے۔ پاکستان میں کورونا کی روک تھام کے لیے بنائے گئے قومی ادارے نیشنل کمانڈ اینڈ آپریشن سینٹر (این سی او سی) کے مطابق گذشتہ 24 گھنٹوں کے دوران اس وائرس سے 23 افراد کی موت بھی ہوئی ہے جبکہ 961 مریضوں کی حالت تشویشناک ہے۔اس وقت پاکستان میں کورونا کے فعال کیسز کی تعداد 57935 ہے جبکہ ملک بھر میں مثبت کیسز کی شرح 12 فیصد سے بڑھ گئی ہے۔عالمی ادارہ صحت کے سربراہ نے عالمی رہنماؤں کے لیے تنبیہ جاری کرتے ہوئے کہا ہے کہ کورونا وائرس کی عالمی وبا ابھی ’خاتمے کے قریب بھی نہیں ہے۔‘اس وائرس کے پھیلاؤ کی روک تھام کے لیے حکومت پاکستان نے ایسے شہروں میں سخت پابندیوں کے نفاذ کا فیصلہ کیا ہے جہاں مریضوں کی اوسط شرح دس فیصد سے زیادہ ہے۔نامہ نگار فرحت جاوید کے مطابق پاکستان میں این سی او سی کے اعلان کے مطابق نئی پابندیوں کے اطلاق کے لیے شہروں کو دو درجوں میں تقسیم کیا گیا ہے۔ ایک وہ شہر ہیں جہاں کورونا وائرس کے نئے مریضوں کی شرح مسلسل تین دن تک اوسطاً دس فیصد سے زائد ہو گی، جبکہ دوسرے وہ شہر جہاں یہ شرح دس فیصد یا اس سے کم ہو گی۔ نئے مریضوں کی تعداد میں اضافے کے بعد پاکستان میں کورونا کی اس لہر میں اموات یا سنگین حالت والے مریضوں کی تعداد گذشتہ برس آنے والی تیسری لہر کے مقابلے میں کم بتائی جا رہی ہیں۔ حکومت کا کہنا ہے کہ ملک کی آبادی کا ایک بڑا حصہ ویکسین لے چکا ہے اور اسی لیے ہسپتالوں پر بوجھ پہلے کی طرح نہیں۔ این سی او سی کے اعداد و شمار کے مطابق ملک میں سات کروڑ اسی لاکھ افراد مکمل طور پر ویکسینیٹڈ جبکہ دس کروڑ تئیس لاکھ افراد ویکسین کی پہلی خوراک لے چکے ہیں۔Pakistan covid cases12نئی پابندیاں کیا ہیں؟ این سی او سی کے مطابق وہ شہر جہاں کووڈ 19 کے نئے مریضوں کی شرح دس فیصد سے زیادہ پائی گئی وہاں تعلیمی ادارے کھلے تو رہیں گے تاہم 12 برس سے کم عمر بچے ایک دن کے وقفے سے سکول جائیں گے اور سکول میں کل تعداد کے نصف کو ہی حاضری کی اجازت ہو گی۔ سال سے زائد عمر کے بچوں کے تعلیمی ادارے کھلے رہیں گے تاہم مکمل طور پر ویکسینیٹڈ طلبا ہی سکول، کالج اور یونیورسٹیز میں جا سکیں گے۔ اعلامیے کے مطابق طبی استثنٰی کے علاوہ یکم فروری سے 12 سال سے زائد عمر کے تمام طلبہ کے لیے کووڈ ویکسین کی کم از کم ایک خوراک لگوانا لازمی ہے۔10 فیصد سے زیادہ شرح والے شہروں میں شادی بیاہ سمیت ان ڈور تقریبات پر مکمل پابندی عائد کر دی گئی ہے جبکہ آؤٹ ڈور تقریبات میں زیادہ سے زیادہ 300 افراد شریک ہو سکیں گے۔ ان تقریبات میں شریک شہریوں کا مکمل ویکسینیٹڈ ہونا لازمی ہے۔ ان شہروں میں ریستورانوں کے اندر کھانا کھانے پر پابندی ہو گی تاہم آوٹ ڈور ڈائننگ ان افراد کے لیے کھلی رکھنے کا فیصلہ کیا گیا ہے جو مکمل طور پر ویکسینیٹڈ ہیں۔ اس پابندی کا اطلاق بھی چوبیس جنوری سے ہو گا۔ ،تصویر کا ذریعہGetty Imagesان شہروں میں باکسنگ، کراٹے، مارشل آرٹس، رگبی، واٹر پولو، کبڈی اور ریسلنگ جیسے ان تمام کھیلوں پر پابندی ہو گی جن میں قریبی رابطہ ہوتا ہے۔ ان کے علاوہ دیگر کھیلوں کی اجازت ہے۔ورزش گاہیں، باغات، سینیما اور مزاروں میں گنجائش سے نصف افراد کو جانے کی اجازت ہو گی اور وہ شہری جنھوں نے ویکسینیشن نہیں کروائی وہ ان مقامات پر نہیں جا سکیں گے۔ ان پابندیوں کا اطلاق 24 جنوری سے ہو گا۔ شادی بیاہ کی تقریبات پر عائد پابندی 15 فروری تک لاگو رہے گی تاہم دیگر تقریبات سے متعلق پابندی قائم رکھنے کا فیصلہ 31 جنوری کو کیا جائے گا۔تاحال این سی او سی کی جانب سے ان شہروں کی کوئی فہرست تو جاری نہیں کی گئی جہاں یہ 10 فیصد سے زیادہ مثبت کیس سامنے آ رہے ہیں تاہم ذرائع کے مطابق ان شہروں میں کراچی، لاہور اور اسلام آباد جیسے بڑے شہر شامل ہیں۔ پنجاب سے ملنے والی معلومات کے مطابق صوبے کے دو شہر ایسے ہیں جہاں شرح فیصد سے زیادہ ہے اور ان میں لاہور (15.2) کے علاوہ راولپنڈی (10.3) شامل ہے۔اسلام آباد کے ڈپٹی کمشنر کی جانب سے ایک ٹویٹ میں بتایا گیا ہے کہ ’شہر میں مثبت کیسز کی شرح میں اضافے کے  باعث ریستورانوں کی چار دیواری میں کھانوں، شادی کی تقریبات اور دیگر اجتماعات پر  24 جنوری سے پابندی عائد کی جائے گی۔ جبکہ کھلی فضا میں اجتماعات میں 300 سے کم افراد کی اجازت ہو گی۔‘،تصویر کا ذریعہGetty Imagesصوبہ پنجاب کے وزیر تعلیم مراد راس کا کہنا ہے کہ ’لاہور میں سرکاری اور پرائیویٹ سکولوں میں چھٹی جماعت تک 50 فیصد بچوں کو روزانہ سکول آنے کی اجازت ہو گی۔ اس بات کا اطلاق جنوری 20 سے جنوری 31 تک کیا جائے گا۔ جبکہ ساتویں سے 12ویں جماعت کے طلبا معمول کے مطابق پڑھائی جاری رکھیں گے۔‘یہ بھی پڑھیےاومیکرون کی علامات کیا ہیں اور اس سے بچاؤ کا بہترین طریقہ کیا ہے؟متحدہ عرب امارات کورونا کے باوجود کئی یورپی ممالک سے خوش حال کیوں ہےاومیکرون دنیا بھر میں غیر معمولی رفتار سے پھیل رہا ہے: عالمی ادارہ صحتاومیکرون قسم کہاں سے آئی، سائنسدانوں کو یہ پتا لگانے سے کیا فائدہ ہو گا؟ 10 فیصد تک مثبت مریضوں والے شہروں میں کم سخت پابندیاں لگائی گئی ہیں۔ ایسے شہروں میں ان ڈور تقریبات اور شادیوں میں صرف 300 مکمل ویکسینیٹڈ افراد کو شرکت کی اجازت ہے جبکہ آؤٹ ڈور شادی بیاہ اور دیگر تقریبات میں 500 مکمل ویکسینیٹڈ افراد کو شرکت کی اجازت دی گئی ہے۔ ان شہروں میں 12 برس سے کم عمر بچوں کو تعلیمی سرگرمیاں جاری رکھنے کی اجازت ہو گی لیکن ان پر کووڈ 19 کے تمام پروٹوکولز کی جیسے کہ ماسک پہننا، سماجی فاصلہ برقرار رکھنے کی پابندی کرنا ہوگی۔ بارہ سال سے زائد عمر کے طلبا کو بھی سکولوں میں مکمل حاضری کی اجازت ہو گی بشرطیکہ وہ مکمل طور پر ویکسینیٹڈ ہوں۔ نیشنل کمانڈ اینڈ آپریشن سنٹر کے اعلامیے کے مطابق بازاروں اور تجارتی مقامات پر کوئی پابندی عائد نہیں کی گئی ہے تاہم پبلک ٹرانسپورٹ میں گنجائش سے 70 فیصد جبکہ ریل گاڑی میں 80 فیصد مسافروں کی سواری کی اجازت ہو گی اور دوران سفر ماسک پہننا لازمی ہے۔ اندرون ملک پروازوں کے دوران کھانا اور مشروبات پیش کرنے پر پابندی عائد رہے گی جبکہ ماسک پہننا لازمی ہو گا۔ دفتروں میں مکمل ویکسینیٹڈ ملازمین کو 100 فیصد حاضری کے ساتھ کام جاری رکھنے کی اجازت ہو گی البتہ گھر سے کام کرنے کی حوصلہ افزائی کی جائے گی۔ ،تصویر کا ذریعہGetty Imagesادھر نیشنل کمانڈ اینڈ آپریشنز سینٹر (این سی او سی ) نے پاکستان سپر لیگ کے ساتویں ایڈیشن کے پہلے مرحلے کے لیے 25 فیصد تماشائیوں کے لیے میچ دیکھنے کی منظوری دی ہے۔ لیگ کا پہلا مرحلہ 27 جنوری سے سات فروری تک نیشنل سٹیڈیم کراچی میں کھیلا جائے گا۔فیصلے کے مطابق کراچی میں شیڈول ہر میچ میں تقریباً آٹھ ہزار تماشائیوں کو نیشنل سٹیڈیم کراچی میں داخلے کی اجازت ہو گی۔ایونٹ کا دوسرا مرحلہ 10 فروری سے قذافی اسٹیڈیم لاہور میں کھیلا جائے گا۔ تمام اس مرحلے میں تماشائیوں کی تعداد سے متعلق فیصلہ مناسب وقت پر کیا جائے گا۔تاہم ان تمام تماشائیوں کی صحت اور حفاظت کے پیش نظر سٹیڈیم میں داخلے کے لیے سخت کووڈ 19 پروٹوکولز بنائے گئے ہیں، جو مندرجہ ذیل ہیں:،تصویر کا ذریعہGetty Imagesادھر جینیوا میں عالمی ادارہ صحت کے ہیڈکوارٹرز میں نیوز کانفرنس سے خطاب کرتے ہوئے ڈاکٹر ٹیڈراس نے بتایا کہ گذشتہ ہفتے کے دوران دنیا بھر میں وائرس کی اومیکرون قسم کے باعث ایک کروڑ 80 لاکھ افراد متاثر ہوئے ہیں۔ ڈاکٹر ٹیڈراس ادھانوم غیبریسس نے اس مفروضے کے حوالے سے خبردار کیا ہے کہ کورونا کی اومیکرون قسم پچھلی اقسام کے مقابلے میں کئی گنا کم موثر ہے اور اس سے وائرس کے باعث پیدا ہونے والا خطرہ ختم ہو گیا ہے۔ عالمی ادارہ صحت کی جانب سے یہ بیان ایک ایسے موقع پر سامنے آیا ہے جب یورپی ممالک میں کورونا کی کیسز کی تعداد میں تیزی سے اضافہ دیکھنے میں آ رہا ہے۔جہاں ایک طرف یہ بتایا گیا ہے کہ وائرس کی اومیکرون اوسطاً کم خطرناک ثابت ہو گی، اس بارے میں یہ بیانیہ گمراہ کن ہے کہ اس سے سنگین بیماری لاحق نہیں ہو سکتی۔''اومیکرون کے باعث لوگ ہسپتالوں میں داخل ہو رہے ہیں اور اموات بھی ہو رہی ہیں اور کم شدت والے کیسز بھی طبی سہولیات پر بوجھ بن رہے ہیں، اس بارے میں کسی کو کوئی شک نہیں ہونا چاہیے۔'
Science,،تصویر کا ذریعہGetty Imagesیہ بات مکمل طور پر کوئی نہیں جانتا کہ ہم میں سے کتنے لوگ خراٹے لیتے ہیں۔ لیکن یہ مسئلہ بڑھ رہا ہے۔ اس سے نہ صرف خراٹے لینے والوں کی اپنی نیند میں خلل پڑتا ہے بلکہ آس پاس کے لوگوں کو بھی کافی پریشانی ہوتی ہے۔خیال ہے کہ بہت سے معاملات میں تو خراٹوں کی وجہ سے لوگوں کی شادیاں بھی ٹوٹ چکی ہیں۔جب ہم نیند کے دوران سانس لیتے اور باہر نکالتے ہیں تو ہم اپنی گردن اور سر کے نرم بافتوں (ٹشوز) میں لرزش کی وجہ سے خراٹے لیتے ہیں۔یہ نرم بافتیں ہماری ناک کے راستے، ٹانسلز اور منھ کے اوپری حصے میں پائے جاتے ہیں۔جب آپ سوتے ہیں تو ہوا کے گزرنے کا راستہ آرام دہ حالت میں ہوتا ہے، پھر ہوا کو اندر اور باہر جانے کے لیے زور لگانا پڑتا ہے، جس کی وجہ سے نرم بافتوں میں لرزش پیدا ہوتی ہے۔،تصویر کا ذریعہGetty Imagesخراٹوں کو روکنے کے لیے ہوا کی نالی کو کھلا رکھنا ضروری ہے۔ ایسا کرنے کے لیے، بہت سی تکنیکیں ہیں جن کو اپنانے کی سفارش کی جاتی ہے۔شراب نوشی کی وجہ سے نیند کے دوران پٹھے زیادہ آرام دہ ہوجاتے ہیں اور اس کی وجہ سے ہوا کی نالیاں تنگ اور مزید تنگ ہوجاتی ہیں۔ ایسی صورتحال میں سونے سے پہلے شراب پینے سے پرہیز کرنے کا مشورہ دیا جاتا ہے۔کروٹ لے کر لیٹناجب آپ پیٹھ کے بل سیدھا لیٹتے ہیں تو آپ کی زبان، ٹھوڑی اور آپ کی ٹھوڑی کے نیچے موجود فیٹی ٹشوز آپ کے ایئر وے میں رکاوٹ پیدا کر سکتے ہیں۔ ایسی حالت میں خراٹے لیں تو ایک طرف کر کے سو جائیں۔یہ بھی پڑھیےاچھی نیند کے چھ نسخےبہتر نیند کے لیے کس رنگ کی روشنی بہترین؟زبان پر چربی ’نیند میں خلل کی وجہ بنتی ہے‘وہ لوگ جن کی سوتے ہوئے سانس رک جاتی ہےبازار میں ایسے بہت سی پروڈکٹس دستیاب ہیں جو خراٹوں کو روکنے میں مدد کرتے ہیں۔ ناک کی پٹیوں کے پیچھے خیال یہ ہے کہ وہ آپ کے نتھنوں کو کھلا رکھتے ہیں۔ جب آپ اپنی ناک سے خراٹے لیتے ہیں تو یہ کام کرتا ہے۔ لیکن اس بات کے بہت کم شواہد ہیں کہ وہ واقعی کارآمد ہیں یا نہیں۔اگر آپ کو زکام ہے اور آپ کی ناک بند ہے تو آپ کے خراٹے لینے کا امکان زیادہ ہوتا ہے۔ ایسی حالت میں سونے سے پہلے اپنی ناک کو اچھی طرح صاف کریں۔ آپ ناک صاف کرنے کے لیے کوئی پروڈکٹ بھی استعمال کر سکتے ہیں۔ اس سے ناک میں خون کی بہت باریک خلیوں کو سوجن سے آرام ملے گا۔ یہ عام طور پر الرجی کی وجہ سے بھی ہوتا ہے۔ یہ بھری ہوئی ناک سے بھی فوری آرام دیتا ہے۔اگر آپ کا وزن زیادہ ہے تو، آپ کی ٹھوڑی کے قریب زیادہ فیٹی ٹشو ہو سکتے ہیں۔ وہ ہوا کے راستے کو تنگ کر سکتے ہیں اور ہوا کے گزرنے میں رکاوٹ بن سکتے ہیں۔ ایسی صورتحال میں صحت مند وزن برقرار رکھنے سے خراٹوں سے نجات مل سکتی ہے۔
Science,جامعہ کراچی کے شعبہ نفسیات کی ایک خاتون لیکچرار نے ملک میں سائبر کرائم کے قوانین پریونشن آف الیکٹرونک کرائم ایکٹ 2016 (پیکا) کے تحت سنہ 2016 میں آن لائن ہراسانی کا مقدمہ درج کروایا تھا۔ چار سال، آٹھ ماہ اور 141 سماعتوں کے بعد بالآخر جون 2021 میں عدالت نے اس مقدمے میں ملزم، کراچی یونیورسٹی کے شعبہ نفسیات سے منسلک رہنے والے اسسٹنٹ پروفیسر ڈاکٹر کامرانی کو مختلف الزامات ثابت ہونے پر آٹھ برس قید کی سزا سنائی۔سائبر کرائم کے اس مقدمے کی وجہ اخاتون لیکچرار کی وہ جعلی تصاویر بنی تھیں جنھیں ان کی اجازت کے بنا ایڈٹ کر کے نازیبا بنایا گیا اور یونیورسٹی کے فیس بک پیج، ان کی اپنی پروفائل اور سوشل میڈیا پر متعدد بار شیئر کیا گیا۔انھوں نے اس کے لیے ملک میں سائبر کرائمز کے خلاف کارروائی اور روک تھام کرنے کے ذمہ دار ادارے وفاقی تحقیقاتی ایجنسی (ایف آئی اے) کو متعدد درخواستیں دیں۔ تیسری مرتبہ درخواست دینے کے بعد ایف آئی اے نے اس پر کارروائی کی اور اکتوبر 2016 میں پیکا ایکٹ کی دفع 21 کے تحت مقدمہ درج کر لیا۔خاتون لیکچرار کے مطابق اس تمام عرصے کے دوران انھیں ایف آئی اے کی جانب سے کوئی خاطر خواہ معاونت حاصل نہیں رہی۔ ساڑھے چار سال کوئی تھوڑا وقت نہیں۔ 141 سماعتیں بھگتانا بھی ایک جدل ہے۔ اس مقدمے کی کہانی اور ایسے ہی دیگر معاملات میں سامنے آنے والے پاکستانی نظام کے چیلنجز پر مبنی ایک تازہ رپورٹ پڑھ کر دل دہل جاتا ہے۔ پاکستان میں خواتین کے خلاف آن لائن ہراسانی کی شکایات اور ایف آئی اے کے کردار کی یہ تفصیلات پاکستان کی انسانی حقوق کی تنظیم ہیومن رائٹس کمیشن آف پاکستان کی جانب سے جاری کردہ ایک رپورٹ 'ری تھنکنگ دی پریونشن آف الیکٹرونکس کرائمز ایکٹ'میں بتائی گئی ہیں۔ اس رپورٹ میں اس جانب توجہ دلانے کی کوشش کی گئی ہے کہ ’کیسے سائبر کرائم کے قوانین خواتین کے خلاف ہی استعمال ہوتے ہیں۔‘رپورٹ میں بتایا گیا ہے کہ کراچی یونیورسٹی کی لیکچرار کے مقدمے میں ایف آئی اے کے حکام کی جانب سے ان کے مقدمے کو نہ صرف خراب کرنے کی کوشش کی گئی بلکہ ان کے مقدمے میں تفتیشی کو بھی سست رکھا گیا۔خاتون لیکچرار کے مطابق مقدمے کے منطقی فیصلے تک پہنچنے میں تاخیری حربے بھی استعمال کیے گئے۔ کبھی متعلقہ حکام یا اس کیس کے تفتیشی افسر کی عدم موجودگی کے باعث اس کی سماعت نہیں کی گئی تو کبھی انھیں سماعت کے متعلق آگاہ نہیں کیا گیا۔ ان کے مطابق ایف آئی اے کی جانب سے ان کے کیس کی فائل کو بھی غائب کر دیا گیا اور عدالت کے استفسار کرنے پر ایف آئی اے کی جانب سے کہا گیا کہ ان کے پاس فائل کی کاپی یا کوئی اور ریکارڈ نہیں ہے۔ ایک موقع پر خاتون کو یہ علم ہوا کہ جس عدالت میں ایف آئی اے کی جانب سے ان کے مقدمے کی سماعت کی جا رہی ہے وہ عدالت پیکا قوانین کے تحت ایسے مقدمات کی سماعت کرنے کی مجاز نہیں ہے۔ جس پر دوبارہ ان کا مقدمہ ایک دوسری عدالت میں چلایا گیا۔ رپورٹ میں اس کہانی سمیت متعدد ایسے مقدمات کا ذکر کیا گیا ہے جس میں خواتین نے آن لائن ہراسانی کے خلاف آواز اٹھاتے ہوئے ایف آئی اے سے رجوع کیا لیکن ادارے کی جانب سے عدم دلچسپی اور تاخیر کے باعث درخواست گزاروں کو مشکلات کا سامنا کرنا پڑا۔تاہم اس رپورٹ کو مرتب کرتے ہوئے انسانی حقوق کی تنظیم نے اس ضمن میں ایف آئی اے کے ساتھ مل کر کام نہیں کیا اور نہ ہی ان کے موقف کو شامل  کیا گیا ہے۔یاد رہے کہ قانونی سطح پر پی ای سی اے (پیکا) کا قانون 2016 میں منظور کیا گیا تھا۔ یہ قانون سٹاکنگ، بلیک میلنگ، آن لائن ہراسانی اور دھمکیوں جیسے جرائم سے نمٹنے کے لیے متعارف کرایا گیا تھا اور اس پر عملدرآمد کرانے کی ذمہ داری ایف آئی اے کی ہے۔آن لائن بدسلوکی کی رپورٹس درج کرانے والی خواتین اور ڈیجیٹل رائٹس کے لیے کام کرنے والے سماجی کارکن ایف آئی اے کو اپنا کام ٹھیک طریقے سے انجام نہ دینے پر کڑی تنقید کا نشانہ بناتے رہے ہیں۔اس رپورٹ میں اس بات کا ذکر کرنے کی کوشش کی گئی ہے کہ ایف آئی اے اس طرح کے مقدمات کی تحقیقات اور عدالتوں میں دستاویزات پیش کرنے میں کس قدر سست اور غیر مؤثر ثابت ہوئی تھی۔ جبکہ کچھ مقدمات میں فائلیں غائب کر دی گئیں۔کچھ کیسز میں تفتیشی افسر عدالت کی سماعتوں میں پیش نہیں ہوئے یا ایف آئی اے نے وقت پر کیس دائر ہی نہیں کیا۔اور بعض اوقات ایجنسی استغاثہ کے سامنے گواہ پیش کرنے میں بھی ناکام رہتی ہے۔جبکہ اس رپورٹ میں یہ بھی کہا گیا ہے کہ 'کچھ معاملات میں متاثرہ فرد کی جانب سے ایف آئی اے کو دیا گیا بیان عدالت میں پیش کی گئی تفصیلات سے مختلف ہوتا ہے۔'ایف آئی اے کے خلاف ایک عام شکایت یہ بھی ہے کہ وہ آن لائن شکایت کرنے کے باوجود شکایت کنندہ یا شواہد آن لائن جمع کرنے والوں کو اپنے دفتر آنے کا کہتے ہیں۔ جبکہ بعض اوقات ایجنسی کی ویب سائٹ پر شکایات کے لیے موجود آن لائن فارم بھی درست طریقے سے کام نہیں کرتا اور وہاں شکایت درج کروانے کے بعد شکایت کنندہ کو کوئی جوابی پیغام موصول نہیں ہوتا۔رپورٹ میں یہ بھی کہا گیا ہے کہ وفاقی تحقیقاتی ایجنسی بہت سے کیسز میں دونوں فریقین کے درمیان سمجھوتہ کرانا چاہتی ہے یہاں تک کہ ناقابل حل معاملات میں بھی۔ رپورٹ میں یہ بھی کہا گیا ہے کہ بعض اوقات ایف آئی اے کی جانب سے کمزور کیس بنانے پر ملزم درخواست گزار پر ہی ہتک عزت کا دعویٰ دائر کر دیتے ہیں۔ ہیومن رائٹس کمشن آف پاکستان کی جاری کردہ رپورٹ میں کہا گیا ہے کہ ملک میں پیکا قوانین کی کمزور عملداری، پدرسری معاشرہ اور ایف آئی اے کی ناقص کارکردگی کے باعث خواتین درخواست گزار متعدد بار آن لائن ریپ اور جان سے مارنے کی دھمکی جیسی درخواستوں سے بھی دستبردار ہو جاتی ہیں۔ہیومن رائٹس کمیشن کی رپورٹ میں سائبر کرائمز کے خلاف ایف آئی اے کے کردار اور کی گئی تنقید پر بات کرنے کے لیے بی بی سی نے ڈی جی ایف آئی اے ثنا اللہ عباسی سے رابطہ کیا۔انھوں نے اس رپورٹ میں ایف آئی اے کی کارکردگی پر اٹھائے گئے سوالات اور تنقید کا جواب دیتے ہوئے کہا کہ 'اس میں کوئی شک نہیں کہ ایف آئی اے سائبر ونگ میں کوتاہیاں برتی گئی ہیں لیکن یہ تمام تفصیلات ماضی کے مقدمات کی ہیں۔ اب ہم نے ایف آئی اے سائبر ونگ کی از سر نو تشکیل کی ہے جو عوام اور خصوصاً خواتین کی مدد اور خدمت کے جذبے سے کام کر رہی ہے۔'ان کا کہنا تھا کہ رپورٹ میں کی گئی کوتاہیوں کی نشاندہی پر اگر ضرورت پڑی تو تحقیقات کی جا سکتی ہیں کہ ایسا کیوں ہوا۔' ان کا کہنا تھا کہ ہم ملک میں خواتین کے خلاف آن لائن ہراسانی کے روک تھام اور انھیں تحفظ دینے کے لیے ہر وقت کوشاں ہیں اور ہر ممکن اقدامات اٹھا رہے ہیں۔'،تصویر کا ذریعہGetty Imagesڈی جی ایف آئی اے کا کہنا تھا کہ 'ہم انسانی حقوق کا احترام کرتے ہیں اور ہم ان کیسز میں فیئر ٹرائل اور قانونی طریقہ کار کا احترام کرتے ہیں۔' رپورٹ میں خواتین کی جانب سے ایف آئی اے کو آن لائن ہراسانی کے واقعات رپورٹ کرنے میں عدم اعتماد اور قوانین کے غلط استعمال کا جواب دیتے ہوئے ڈی جی ایف آئی اے کا کہنا تھا کہ خواتین کے خلاف آن لائن ہراسانی کی مقدمات میں سزائیں اس کا بات ثبوت ہیں کہ ایف آئی اے ایسے معاملات میں خواتین کی ہر ممکن معاونت اور مدد فراہم کرنے کی کوشش کرتا ہے۔  ان کا مزید کہنا تھا کہ اگر کسی ایسے مقدمے کا علم ہوتا ہے جس میں کوئی کوتاہی برتی گئی ہوں تو اس کی اعلیٰ سطح پر تحقیقات کروائی جاتی ہیں۔ چند شاکایات یا مقدمات میں تاخیر یا درخواست گزاروں کو تاخیر سے جواب ملنے پر بات کرتے ہوئے ثنا اللہ عباسی کا کہنا تھا کہ اس کی وجوہات ایف آئی اے کے عملے میں کمی اور خصوصاً خواتین عملے میں کمی ہے۔ انھوں نے کہا کہ سائبر کرائم ونگ میں خواتین کی درخواستوں اور مقدمات کو سب سے زیادہ ترجیح دی جاتی ہے۔ ثنا اللہ عباسی کا کہنا تھا کہ پیکا قانون کی منظوری ہوئی کے بعد ایجنسی میں عملے کی قلت، خصوصاً خواتین افسران کی کمی تھی جن کے باعث خواتین کی شکایات حل کرنے میں مشکلات کا سامنا تھا۔انھوں نے بتایا کہ ایجنسی کے سائبر ونگ میں پہلے چار پانچ سال خواتین اہلکار نہیں تھیں لیکن اب ادارے میں بہت سی خواتین آفیسرز کو تعینات کیا گیا ہے ان میں خواتین تفتیش کار اور سٹریس کونسلرز بھی شامل ہیں۔خواتین کی جانب سے ایف آئی اے کو رپورٹ کرنے میں ہچکچاہٹ پر بات کرتے ہوئے ڈی جی ایف آئی اے ثنا اللہ عباسی کا کہنا تھا کہ 'ایسا کہنا غلط ہے کیونکہ ایف آئی اے کے پاس سینکڑوں درخواستیں موصول ہوتی ہیں اور ایجنسی فوری ان پر کارروائی کا آغاز کرتی ہے۔' تاہم ان کا کہنا تھا کہ 'بعض اوقات خواتین معاشرتی یا خاندانی دباؤ کے باعث رپورٹ کرنے سے کتراتی ہیں۔ ہمارے معاشرے میں ماحول ایسا ہے کہ بیشتر شکایت کنندہ، جن میں واضح اکثریت نوجوان خواتین کی ہوتی ہے، وہ ایف آئی آر درج نہیں کرنا چاہتیں۔'،تصویر کا ذریعہGetty Imagesہیومن رائٹس کمیشن آف پاکستان کی چیئرپرسن حنا جیلانی نے بی بی سی سے بات کرتے ہوئے کہا کہ اس رپورٹ کو مرتب کرنے کا مقصد یہ تھا کہ اداروں کی کارکردگی میں موجود سقم کی نشاندہی کر کے اس میں بہتری لائی جائے اور خواتین کو آن لائن ایک تحفظ فراہم کیا جائے۔ ان کا کہنا ہے کہ خواتین کی جانب سے ایسے واقعات کو ایف آئی اے کو رپورٹ کرنے میں ہچکچاہٹ ان خواتین کے تجربات ہیں جنھوں نے ایجنسی کو رپورٹ کیا اور ان کے برے تجربات دیگر خواتین کو رپورٹ کرنے میں حوصلہ شکنی کی وجہ بن رہے ہیں۔حنا جیلانی کا کہنا تھا کہ ایسے واقعات میں خواتین کے رپورٹ نہ کرنے کی وجہ صرف تاخیر ہی نہیں ہے  بلکہ ایسے معاملات میں متعلقہ ادارے کی نہ صرف نااہلی ہے بلکہ اس سے بھی زیادہ اس ادارے کی بری شہرت ہے۔ ان کا کہنا تھا کہ ایسے معاملات میں ایف آئی اے کی ساکھ ایسی نہیں ہے کہ جب کوئی خاتون آن لائن ہراسانی کی رپورٹ کرے تو اسے شفاف تحقیقات ہونے کا اعتماد ہو۔انسانی حقوق کی تنظیم کی چیئرپرسن کا کہنا تھا کہ اس کی ایک اور بڑی  وجہ ان معاملات کی تحقیقات کے دوران ادارے کے عملے کا رویہ ہے۔ ان کا کہنا تھا کہ 'بہت سی درخواست دینے والی خواتین نے بتایا کہ دوران تفتیش انھیں عملے کی رویے سے ہراساں ہونے کا احساس ہوا۔'ان کا کہنا تھا کہ خواتین نے  بتایا کہ ادارے کے تفتیشی افسران کا رویہ ایسا ہوتا ہے کہ وہ ایک دباؤ محسوس کرتی ہیں۔ایسے معاملات میں ان افسران میں خواتین کی طرف ایک حساسیت کی کمی دیکھنے میں آئی ہے۔حنا جیلانی نے کہا کہ خواتین نے کمیشن کو بتایا کہ ایف آئی اے کا تفتیش کا طریقہ کار بہت سخت ہے، وہ متاثرہ فرد پر الزام لگانے یا ذمہ دار ٹھہرانے کی کوشش کرتے ہیں۔ انھوں نے کہا 'ہم سمجھتے ہیں کہ متعلقہ ادارے نے غیر جانبداری سے تحقیقات کرنا ہوتی ہے لیکن متاثرہ فرد کو دوران تفتیشی کہیں معاونت اور مدد کا احساس نہیں ہوتا۔'وہ کہتی ہیں کہ خواتین کی جانب سے کمیشن کو ملنے والی اس قسم کی شکایات سے یہ اندازہ ہوتا ہے کہ خواتین کو آن لائن ہراسانی کے واقعات ایف آئی اے تک لے جانے میں مشکلات کا سامنا ہوتا ہے۔ ان کا کہنا تھا کہ ایف آئی اے کے ایسے معاملات کی جانب غیر سنجیدگی بھی ایک مسئلہ ہے اور اس کی طرف تو ملک کی عدالتوں نے بھی اشارہ کیا ہے۔ہیومن رائٹس کمیشن آف پاکستان کی جاری کردہ رپورٹ میں ملک میں خواتین کو محفوظ آن لائن سپیس دینے، پیکا قوانین اور ایف آئی اے کے کام میں بہتری لانے کے متعلق چند سفارشات بھی پیش کی گئیں ہیں۔ رپورٹ میں کہا گیا ہے کہ پیکا قانون ملک میں کمزور عدالتی نظام میں سیاسی مقاصد حاصل کرنے آمرانہ نظام حکومت کے دوران ایک غلط نظریے اور غیر جمہوری طریقے سے جلد بازی میں کی گئی قانون سازی کا نتیجہ ہے۔ لہذا اس میں مزید اصلاحات اور اس کا ازسرنو جائزہ لینے کی ضرورت ہے۔حنا جیلانی کا اس بارے میں کہنا تھا کہ اس قانون پر بہت اعتراضات ہیں اور اس کے دوبارہ جائزے کی بہت ضرورت ہے۔ انھوں نے کہا کہ ملک کے فوجداری نظام انصاف میں شامل تمام افراد کی جینڈر سینسٹیویٹی (صنف کی حساسیت)  کی تربیت سازی کی ضرورت ہے۔ان کا کہنا تھا کہ خواتین کی جانب سے کی گئی شکایات کو ادارے کو سنجیدگی سے لینا چاہیے اور متعلقہ افسران کو اس حوالے سے کوئی استثیٰ حاصل نہیں ہونا چاہیے۔ ہیومن رائٹس کمیشن کی رپورٹ میں کہا گیا ہے کہ ملک میں قانون کی حکمرانی اور قوانین میں موجود درست دفعات کے استعمال سے خواتین کے خلاف آن لائن ہراسانی کے واقعات کی روک تھام کی جا سکتی ہے۔  کمیشن رپورٹ میں ایف آئی اے کے طریقہ کار کے متعلق سفارشات میں کہا گیا ہے کہ ایجنسی کی جانب سے مبہم اور بنا تاریخ کے طلبی کے سمن جاری کرنا، ان طلبی کے حکم ناموں کے ساتھ شکایت کی کاپی فراہم نہ کرنا، عدالت کی اجازت کے بنا ہی تحقیقات کا آغاز کرنا، عدالت کی جانب سے درخواست گزاروں کو تحقیقات کا حصہ بننے پر مجبور کرنا، عدالت کی جانب سے ایجنسی اہلکار کے درخواست گزار سے ناروا سلوک کے متعلق جانچ پڑتال نہ کرنا وغیرہ کا تدارک کر کے اس کو بہتر کیا جا سکتا ہے۔ یہ بھی پڑھیے’مجھے میری برہنہ تصاویر پوسٹ کرنے والے کے خلاف مقدمہ واپس لینے کو کہا گیا‘سائبر کرائم: پاکستانی خواتین کے لیے قانونی چارہ جوئی مشکل کیوں خواتین ہراسانی کے خلاف آواز کیسے بلند کر سکتی ہیں؟جنسی ہراس: الزامات کی شفاف تحقیقات کیسے ممکن؟’پاکستان میں ہتک عزت کے قانون کی کمزور عملداری ایک بدقسمتی ہے‘ رپورٹ سفارشات میں یہ بھی کہا گیا کہ مقدمے کا سماعت سے قبل کا دورانیہ بہت اہم ہوتا ہے اور اس دوران درخواست گزار اور ملزم دونوں ہی ایف آئی اے کے رحم و کرم پر ہوتے ہیں۔ تفتیش کے لیے طلب کیے گئے مردوں، خواتین اور بچوں کو گھنٹوں انتظار کروایا جاتا ہے اور ان کے ساتھ ایسا سلوک روا رکھا جاتا ہے کہ وہ درخواست کے دن سے ہی مجرم بن جاتے ہیں۔ لہذا ایف آئی اے کے تفتیش کے طریقہ کار کو بہتر بنایا جائے، مجرم اور ملزم، درخواست گزار اور گواہان میں تفریق کی جائے اور تمام فریقین کو کیس کے حقائق اور تفصیلات سے آگاہ رکھا جائے۔ پارلیمان بھی ایف آئی اے کی جانب سے پیکا قوانین کے متعلق سالانہ دو رپورٹس لینے میں ناکام رہی ہے۔ ادارے کے احتساب اور شفافیت کا عمل واضح کیا جائے۔ ادارے کو اپنی حدود کے تجاوز کرنے سے روکا جائے۔ ،تصویر کا ذریعہGetty Imagesخواتین آن لائن ہراسانی کے خلاف کہاں شکایت درج کروا سکتی ہیں؟ایسی خواتین جنھیں کسی قسم کی آن لائن ہراسانی کا سامنا ہے ان کے لیے پورے ملک میں کچھ نجی و سرکاری ہیلپ لائنز موجود ہیں۔ جہاں وہ ایسے واقعات کے خلاف شکایات درج کروا سکتی ہیں۔ سائبر کرائم سے متعلق معاملات پر وفاقی تحقیقاتی ادارے (ایف آئی اے) نے مختلف شہروں کے لیے اپنی ہیلپ لائنز جاری کی ہوئی ہیں۔ ایف آئی اے کی ویب سائٹ اور سوشل میڈیا کے ذریعے بھی انھیں اپنی شکایات سے آگاہ کیا جاسکتا ہے۔اسی طرح اقوام متحدہ نے بھی اپنی ویب سائٹ پر کئی فون نمبرز دیے ہوئے ہیں جن پر رابطہ کر کے خواتین ہراسانی کی شکایات یا دیگر مسائل سے حکام کو آگاہ کر سکتی ہیں۔پنجاب ویمن ہیلپ لائن 1043 ہر کال کر کے خواتین کام میں ناانصافی، تشدد اور جنسی ہراسانی، جائیداد اور دیگر مسائل پر شکایات درج کروا سکتی ہیں۔ اسی طرح آن لائن شکایت بھی درج کرائی جاسکتی ہے۔اگر خواتین ایف آئی اے کو رپورٹ نہیں کرنا چاہتیں تو ان کے پاس دوسرے کیا آپشنز ہیں؟آن لائن ہراس کی صورت میں پہلا قدم تو عمومی طور پر سوشل میڈیا کمپنی کو رپورٹ کرنا ہوتا ہے لیکن اس کے علاوہ ایف آئی اے یا پھر پاکستان ٹیلی کام اتھارٹی سے بھی رابطہ کیا جا سکتا ہے۔ڈیجیٹل حقوق کے کارکنوں کا کہنا ہے کہ یہ اتھارٹی اختلاف رائے، اسٹیبلشمنٹ مخالف یا مذہبی توہین سمجھے جانے والے مواد کے خلاف فوراً ایکشن میں آتی ہے اور ایسے مواد کو ہٹا دیا جاتا ہے بیشک اس میں کوئی غلط بات بھی نہ کی گئی ہو۔لیکن اتھارٹی کو کبھی بھی ایسی نازیبا وائرل ویڈیوز یا پوسٹس کے خلاف ایکشن لیتے ہوئے نہیں دیکھا گیا جو عورت مخالف ہوں یا جن سے ان کی زندگیوں کو خطرہ ہی کیوں نہ لاحق ہو۔پی ٹی اے آن لائن فراڈ اور پاکستان مخالف مواد شائع کرنے کے بارے میں تو آگاہی پیغامات بھیجتی ہے لیکن خواتین کے خلاف آن لائن ہراسانی کے بارے لب کشائی سے گریز کرتی ہے۔
Science,،تصویر کا ذریعہGetty Imagesگوجرانوالہ کی ایک عدالت نے سیالکوٹ میں سری لنکن شہری کے قتل کے واقعے کو سوشل میڈیا پر درست قرار دینے والے ایک شہری کو سزا سنائی ہے۔ اس مقدمے کی سماعت شہر میں انسداد دہشت گردی کی خصوصی عدالت میں کی گئی جہاں قتل کے مرکزی کیس کی سماعت بھی الگ سے کی جارہی ہے۔استغاثہ کے مطابق مجرم محمد عدنان نے سری لنکن شہری پریانتھا کمارا کے قتل کو درست قرار دے کر سوشل میڈیا پر اس کی تشہیر کی تھی جبکہ مقدمے کی سماعت کے دوران انھوں نے عدالت میں اعتراف جرم بھی کر لیا تھا۔انسداد دہشت گردی کی خصوصی عدالت کی جج نتاشہ نسیم سپرا نے جرم ثابت ہونے پر ملزم کو ایک سال قید اور 10 ہزار روپے جرمانے کی سزا سنائی ہے۔ خیال رہے کہ گذشتہ سال دسمبر میں صوبہ پنجاب کے شہر سیالکوٹ کی ایک فیکٹری میں بطور مینیجر کام کرنے والے پریانتھا کمارا کو ایک مشتعل ہجوم نے توہین مذہب کے الزام میں تشدد کر کے ہلاک کرنے کے بعد ان کی لاش کو آگ لگا دی تھی۔ ،تصویر کا ذریعہGetty Imagesپاکستانی اور سری لنکن اعلیٰ حکام نے اس حملے کی شدید الفاظ میں مذمت کی تھی جبکہ پریانتھا کی اہلیہ نے وزیر اعظم عمران خان سے انصاف کا مطالبہ کیا تھا۔ پولیس نے اپنی کارروائی کے دوران ویڈیوز میں نظر آنے والے سو سے زیادہ افراد کو گرفتار کیا تھا جن میں سے 13 کو مرکزی ملزم بتایا گیا تھا۔ ان افراد کے خلاف عدالتی کارروائی جاری ہے۔ یوٹیوب کے ذریعے ’مذہبی منافرت پھیلانے کی کوشش‘ملزم عدنان کے خلاف 5 دسمبر 2021 کو، یعنی سیالکوٹ واقعے کے چند روز بعد، تھانہ رنگ پورہ سیالکوٹ میں مقدمہ درج کیا گیا تھا۔ اس میں دہشتگردی کے علاوہ نقص امن کی دفعات شامل کی گئی تھیں۔ اس ایف آئی آر میں کہا گیا کہ ملزم نے یوٹیوب چینل ’عدنان افتخار بسری‘ سے ایک ویڈیو اپ لوڈ کر کے وائرل کی تھی۔ اس ویڈیو میں دعویٰ کیا گیا کہ راجکو فیکٹری کا مینیجر فیکٹری کے ملازمین کو نہ نماز پڑھنے دیتا تھا نہ قرآن پاک کی تلاوت چلانے دیتا تھا۔‘اس ویڈیو میں لوگوں کو اشتعال دلاتے ہوئے دعویٰ کیا گیا تھا کہ سری لنکن شہری نے ’قرآن کی بے حرمتی کی ہے‘ اور پیغمبر اسلام ’کی شان میں گستاخی کی ہے جس پر فیکٹری کے ورکرز عاشقان رسول نے اسے پکڑ کر تشدد کر کے واصل جہنم کر دیا ہے اور اس کی نعش کو پیٹرول ڈال کر جلا دیا ہے۔‘،تصویر کا ذریعہGetty Imagesخیال رہے کہ حکومت پنجاب کی تحقیقاتی رپورٹ کے مطابق یہ تنازع اس وقت شروع ہوا تھا جب ڈسپلن کے سخت فیکٹری مینیجر پریانتھا نے مذہبی سٹیکرز اتارنے کا کہا جس پر ملازمین کو غصہ آیا۔ ایف آئی اے میں کہا گیا کہ ملزم عدنان نے اس ویڈیو کے ذریعے نقص امن کا خدشہ پیدا کیا، لوگوں میں مذہبی منافرت پھیلائی اور لوگوں کے مذہبی جذبات کو ابھار کر اشتعال پیدا کرنے کی کوشش کی ہے۔ کیس کی سماعت کے دوران عدالت میں عدنان نے اقرار جرم کیا کہ اس نے واقعے کے بعد اپنے یوٹیوب چینل پر ویڈیو اپ لوڈ کی اور ویڈیو میں ملزمان کے کردار کو درست قرار دیا تھا۔ 
Science,،تصویر کا ذریعہYOUTUBE/NATIONAL DASTAKانڈیا میں کئی مقبول یوٹیوب چینل وفاقی حکومت پر تنقید کرتے ہیںنریندر مودی حکومت کے اقدامات پر ملک کے بڑے نشریاتی اداروں اور اخبارت کی طرف سے تنقید محدود ہونے کے سبب کئی مقبول یوٹیوب چینلز بھارتیہ جنتا پارٹی کی حکومت کو ملک کو درپیش بیشتر مسائل پر کڑی تنقید کا نشانہ بنا رہے ہیں۔یہ یوٹیوب چینلز بیک وقت حکمران بھارتیہ جنتا پارٹی (بی جے پی)، ہندو قوم پرست تنظیموں اور حکومت کے حامی میڈیا اداروں پر بھی شدید تنقید کرتے ہیں۔اس صورت حال میں حکومت کے حامی کچھ مقبول یوٹیوب چینلز، جن کو دیکھنے والوں کی ایک قابل ذکر تعداد ہے، حکومت کے ایجنڈے کو آگے بڑھاتے ہیں اور اپوزیشن جماعتوں اور اختلاف رائے کی آوازوں پر تنقید کرتے ہیں۔وفاقی وزیر اطلاعات و نشریات انوراگ ٹھاکر نے 19 جنوری کو کہا تھا کہ حکومت ایسی کسی بھی ویب سائٹ یا یوٹیوب چینل کو بلاک کر دے گی جو 'انڈیا کے خلاف سازش' میں ملوث پائے گئے۔گزشتہ سال دسمبر میں حکومت نے 20 یوٹیوب چینلز اور دو ویب سائٹس کو بلاک کر دیا تھا، جن کے بارے میں دعویٰ کیا گیا کہ وہ مبینہ طور پر پاکستان سے چلائے جانے والے 'ایک مربوط ڈس انفارمیشن نیٹ ورک' کا حصہ ہیں اور ان پر انڈیا مخالف پروپیگنڈہ اور 'جھوٹی‘ خبریں پھیلانے کا الزام لگایا گیا۔یوٹیوب چینل 'نیشنل دستک' نے جس کے 56 لاکھ سے زیادہ صارفین ہیں، متعدد ویڈیوز شائع کی ہیں جن میں مسلمانوں اور نچلی ہندو ذات کی برادریوں کے لوگوں کو نریندر مودی، بی جے پی اور ہندو قوم پرست گروپوں پر تنقید کرتے ہوئے دکھایا گیا ہے۔19 جنوری کو چینل پر ایک ویڈیو میں ہندو قوم پرست گروپ بجرنگ دل کے 'غنڈوں'  کو ریاست مدھیہ پردیش میں ایک مسلمان نوجوان کو مارنے پر تنقید کا نشانہ بنایا گیا۔ نوجوان پر، جو اپنی ہندو بیوی کے ساتھ ٹرین میں سفر کر رہا تھا، بجرنگ دل نے 'لو جہاد' میں ملوث ہونے کا الزام لگایا، جو ایک ہندو قوم پرست سازشی سوچ ہے جس میں الزام لگایا جاتا ہے کہ مسلمان مرد محبت کے جال میں پھنسا کر ہندو خواتین کو مذہب تبدیل کرنے پر مجبور کرتے ہیں۔ایک اور یوٹیوب چینل 'OfficialPeeing Human' جس کے 10 لاکھ سے زیادہ سبسکرائبر ہیں کی طرف سے پوسٹ کی گئی ایک ویڈیو میں تیل اور گیس کی قیمتوں پر مودی کی 'منافقت' کو اجاگر کرنے کی کوشش کی گئی۔ اس ویڈیو میں وزیر اعظم کی مہنگائی کا حل نکالنے کے دعوؤں کی ویڈیوز اور ٹی وی پر نشر ہونے والے بیانات میں تضاد دکھایا گیا۔ یہ چینل تیل کی قیمتوں میں اضافے کی خبریں اور حکومت کے متضاد بیانات پر طنزیہ ویڈیوز کے ذریعے حکومت اور حکومت کے حامی آوازوں کا مذاق اڑاتا ہے۔ایک اور مقبول یوٹیوب چینل 'بہوجن ٹی وی،' نے جس کے 27 لاکھ سے زیادہ صارفین ہیں، متعدد ایسی ویڈیوز اپ لوڈ کیں جن میں مختلف مسائل پر مودی حکومت کے خلاف بیانیے کو اجاگر کیا گیا ہے۔23 دسمبر کی ایک ویڈیو میں ایک ممتاز دلت رہمنا چندرشیکھر آزاد کو کچھ ہندو نوجوانوں کی طرف سے مسلح افواج میں نوکریوں کا مطالبہ کرنے والی ایک ریلی سے خطاب کرتے ہوئے دکھایا گیا۔آزاد نے سوال کیا، ’اگر یہ حکومت ہندوؤں کے درد پر بھی توجہ نہیں دے رہی ہے تو کیا یہ ہندوؤں کی بھی حکومت ہے یا صرف امیروں کی حکومت ہے۔'ایک اور چینل 'دی دیش بھگت' نے 30 دسمبر کو ایک ویڈیو میں، پوسٹ گریجویٹ میڈیکل طلباء کے کالج الاٹمنٹ میں تاخیر پر دارالحکومت دہلی میں ڈاکٹروں کے احتجاج پر حکومت کو تنقید کا نشانہ بنایا۔یہ بھی پڑھیےنریندر مودی کا خطاب: جب الفاظ نے ’عظیم مقرر‘ کا ساتھ چھوڑ دیامودی کی سکیورٹی میں مبینہ کوتاہی: سپریم کورٹ نے سکیورٹی انتظامات کا ریکارڈ طلب کر لیاوزیراعظم مودی کی نئی مرسیڈز مے بیک کار: ’خدایا! یہ فقیر ان مراعات کو کبھی نہیں چھوڑے گا‘’کیا مودی اپنے ٹوئٹر اکاؤنٹ سے بٹ کوائن کے استعمال کو بڑھاوا دے رہے ہیں؟‘کسانوں کے احتجاج کا حوالہ دیتے ہوئے، ویڈیو میں یہ سوال اٹھایا گیا کہ 'اس حکومت کی جارحیت تقریباً ہر ایک طبقے کے خلاف ہے جو اپنی آواز اٹھا رہا ہے، کیا آپ اس کا اگلا نشانہ ہو سکتے ہیں؟'ان میں سے زیادہ تر چینلز، خاص طور پر جو دلت اور مسلم بیانیے کو اجاگر کرتے ہیں، ہندی میں ہیں۔کچھ یوٹیوب چینلز نے شمالی انڈیا کی ریاستوں میں بی جے پی مخالف بیانیے کو اجاگر کیا ہے جہاں فروری اور مارچ میں قانون ساز اسمبلی کے انتخابات ہونے والے ہیں۔اتر پردیش (یو پی) میں آئندہ انتخابات کے تناظر میں، یوٹیوب چینل 'دی لائیو ٹی وی،' نے جس کے 62 لاکھ سے زیادہ صارفین ہیں، بی جے پی کے سینیئر لیڈر اور یو پی کے وزیر اعلی یوگی آدتیہ ناتھ کے خلاف ریاست میں ہونے والے مظاہروں کی کئی ویڈیوز نشر کیں۔16 جنوری کی ایک ویڈیو میں یو پی کے مراد آباد قصبے میں لوگوں کو آدتیہ ناتھ پر تنقید کرتے ہوئے دکھایا گیا ہے، ایک خاتون کو یہ کہتے ہوئے دکھایا گیا کہ وہ 'کسی کام کے نہیں' کیونکہ انھوں نے خواتین کو کوئی مالی امداد فراہم نہیں کی ہے۔اسی طرح، 17 جنوری کی ایک ویڈیو میں آدتیہ ناتھ کے آبائی شہر گورکھپور میں اپوزیشن سے وابستہ کچھ لوگ ان پر تنقید کرتے ہوئے دکھائے گئے۔یوٹیوب چینل 'اے آر نیوز انڈیا،' نے جس کے صارفین کی تعداد 12 لاکھ سے زیادہ ہے، سرکردہ مسلمان سیاست دان اسد الدین اویسی کی یو پی میں انتخابی مہم کے دوران کی گئی تقریروں کی بہت سی ویڈیوز جاری کیں، جس میں انہوں نے مودی، بی جے پی اور آدتیہ ناتھ پر کڑی تنقید کی۔11 جنوری کو ایک ویڈیو میں، اویسی نے مودی حکومت پر الزام لگایا کہ 'سیکولرازم کو قتل کر کے اسے انڈیا کے مسلمانوں کے ساتھ ایک قبر میں دفن کر دیا گیا ہے۔'چینل نے ایودھیا کے مقدس شہر میں ہندو پجاریوں کی طرف سے آدتیہ ناتھ پر تنقید اور اتراکھنڈ ریاست میں بی جے پی کو درپیش مسائل کو اجاگر کرنے والی ویڈیوز بھی شائع کیں، جہاں فروری میں انتخابات ہوں گے۔یو پی میں اویسی کی تقریروں کو قومی میڈیا پر بہت کم ہی نشر کیا جاتا ہے۔ان میں سے بہت سے یوٹیوب چینلز اکثر حکومت کے حامی مقبول میڈیا اداروں پر بھی سخت تنقید کرتے ہیں۔’OfficialPeeing Human' کی ایک ویڈیو میں حکومت کے حامی ٹی وی صحافی ارنب گوسوامی کے دو ویڈیوز جاری کیں جن میں وہ متضاد باتیں کر رہے ہیں۔ ایک 2017 کا اور دوسرا 2021 کا تھا جس میں دیوالی کے موقع پر پٹاخوں پر پابندی کے موضوع پر وہ بالکل مختلف بات کر رہے ہیں۔ہندو قوم پرست گروہ اور تبصرہ نگار اکثر ایسی پابندیوں پر تنقید کرتے ہیں، اور یہ دعویٰ کرتے ہیں کہ ان کا نشانہ صرف ہندو تہواروں کو بنایا جاتا ہے اور دوسرے مذاہب کے تہواروں پر کوئی پابندی عائد نہیں کی جاتی۔ارنب گوسوامی نے 2021 کے کلپ میں، پٹاخوں پر پابندی پر سوال اٹھایا اور یہ تاثر دینے کی کوشش کی کہ اس پابندی کا مقصد صرف دیوالی کو ٹارگٹ کرنا ہے جبکہ اپنے 2017 کے کلپ میں، انھوں نے ماحولیاتی آلودگی کے بارے میں خدشات کا اظہار کرتے ہوئے اس پابندی کی حمایت کی تھی۔اسی طرح، 'پڑھا لکھا آدمی' چینل پر ایک ویڈیو میں، جس کے ایک لاکھ 60 ہزار صارف ہیں، طنزیہ کلپس دکھائے گئے جن میں حکومت کے حامی ٹی وی صحافیوں یوگی آدتیہ ناتھ کے ساتھ اپنے انٹرویو کے دوران ان کی مداح سرائی کرتے نظر آتے ہیں۔ایک کلپ میں نمایاں ہندی چینل ریپبلک بھارت کی ایک سینیئر نیوز اینکر ایشوریہ کپور کو دکھایا گیا ہے، جو آدتیہ ناتھ کی ان کے 'اعتماد' پر تعریف کرتی ہیں۔ ایک اور ہندی چینل زی نیوز کے سدھیر چودھری کہتے نظر آتے ہیں کہ '2021 میں، لوگ کہتے ہیں کہ آپ [آدتیہ ناتھ] ایک سپر سی ایم [وزیر اعلی] ہیں۔'حکومت کے حامی یوٹیوب چینلز بھی سامنے آئے ہیں جو مودی حکومت اور بی جے پی کے پیغامات کو باقاعدگی سے آگے بڑھاتے ہیں۔مثال کے طور پر 'دی نیوز'، جس کو دیکھنے والوں کی تعداد 21 لاکھ سے زیادہ ہے، باقاعدگی سے حزب اختلاف کی جماعتوں پر تنقید اور بی جے پی کی انتخابی حکمت عملی اور حزب اختلاف کی جماعتوں کے خلاف وفاقی حکومت کے اقدامات کی حمایت میں ویڈیوز نشر کرتا ہے۔اسی طرح ’اوپی انڈیا ہندی‘ پر 24 جولائی کی ایک ویڈیو میں 'لو جہاد' کے بارے میں ہندو قوم پرستوں کے خدشات کی وضاحت کی گئی تھی۔
Science,،تصویر کا ذریعہGetty Imagesپولیس کو 124 زہریلے اور غیر زہریلے سانپ ملےامریکہ میں ایک شخص اپنے گھر میں مردہ پایا گیا ہے جس کے پاس درجنوں سانپ تھے جن میں سے زیادہ تر زہریلے ہیں۔امریکی ریاست میری لینڈ میں ہسمایوں نے اس شخص کے بارے میں پولیس کو اطلاع دی جو اپنے گھر کے فرش پر پڑا تھا۔جب پولیس افسران گھر میں داخل ہوئے تو اُنھیں 124 سانپ ملے جن میں اژدہا، کوبرا اور ناگ شامل تھے۔ ان میں سے بہت سے سانپ زہریلے تھے۔ان میں 14 فٹ لمبا برمی اژدہا بھی تھا۔اگرچہ یہ سانپ ٹینکوں میں تھے پھر بھی سانپوں سے متعلق ماہرین کو طلب کیا گیا۔انچاس سالہ نامعلوم شخص کو موقع پر ہی مردہ قرار دیا گیا۔ موت کی وجہ کا ابھی تک تعین نہیں ہوسکا ہے لیکن پولیس کا کہنا ہے کہ شک کرنے کے کوئی شواہد نہیں ملے۔ پوسٹ مارٹم کی رپورٹ کا انتظار کیا جا رہا ہے۔یہ بھی پڑھیےتریاق کے لیے خود کو سانپوں سے ڈسوانے والا شخص’سانپ انسانوں سے دور بھاگتے ہیں سو انھیں مت چھیڑیں‘آسٹریلیا: چھپر تو پھٹا لیکن دولت کے بجائے چھ فٹ سے زائد لمبے اژدھے آن گرےقریبی چارلس کاؤنٹی اینیمل کنٹرول سینٹر شمالی کیرولائنا اور ورجینیا کے ماہرین کی مدد سے ان سانپوں کو منتقل کرنے اور اُنھیں دوبارہ بسانے کا بندوبست کیا جا رہا ہے۔میری لینڈ میں زہریلے سانپ رکھنا غیر قانونی ہے۔سینٹر کے ایک ترجمان نے بی بی سی سے بات کرتے ہوئے کہا کہ ’تمام سانپوں کو ریاست سے باہر کی تنظیموں کے پاس مناسب اتھارٹی، پرمٹ اور لائسنس کے ساتھ رکھا گیا ہے۔‘اُنھوں نے مزید کہا کہ کچھ سانپوں کو ممکنہ طور پر منظور شدہ ہینڈلرز کے ذریعہ نجی طور پر گود لیا جائے گا۔
Science,،تصویر کا ذریعہGetty Imagesکورونا وائرس کی اومیکرون قسم بہت تیزی سے دنیا میں پھیل رہی ہے اور اس نے دنیا بھر میں حکومتوں کو اس وبا سے نمٹنے کے لیے اپنی حکمت عمل تبدیل کرنے پر مجبور کر دیا ہے۔اومیکرون وائرس دوسرے وائرس کے مقابلے میں زیادہ متعدی ہے جس میں ویکسین سے بچانے اور دوسرے لوگوں تک پھیلنے کی زیادہ صلاحیت پائی جاتی ہے۔اومیکرون وائرس سے متاثرہ افراد کی تعداد میں اضافہ ہوا ہے لیکن ہسپتال میں داخل ہونے والوں کی تعداد نسبتاً کم رہی ہے۔اس بات کے شواہد موجود ہیں کہ جن افراد کو ویکسین کے دو ٹیکے لگ چکے ہیں یا جن کو بوسٹر ملا ہے اگر وہ اس وائرس کا شکار ہو جاتے ہیں تو ان کے ہسپتال میں داخل ہونے یا مرنے کا امکان کم ہوتا ہے۔اسی وجہ سے امریکہ اور برطانیہ سمیت متعدد ممالک میں آئسولیشن یا تنہا رہنے کی پابندی کو کم کر کے پانچ دن کر دیا گیا تاکہ سکول یا کام پر نہ جانے والوں کی مشکلات کم کی جا سکیں۔لیکن عالمی ادارۂ صحت (ڈبلیو ایچ او) نے حکومتوں کو خبردار کیا ہے کہ وہ اومیکرون سے لاپرواہ نہ ہوں۔ ڈبلیو ایچ او نے اس بات پر زور دیا ہے کہ یہ قسم اب بھی ’مہلک‘ ثابت ہو سکتی ہے، خاص طور پر ان لوگوں کے لیے جنھیں ویکسین نہیں ملی ہے۔تو نئی ہدایات کے پیچھے سائنس کیا ہے اور ہم اس کے بارے میں کیا جانتے ہیں کہ نئی شکل کس طرح پھیلتی ہے؟،تصویر کا ذریعہGetty Imagesتحقیقات سے معلوم ہوا ہے کہ اومیکرون کے شکار لوگ دو دن کے اندر دوسروں کو وائرس منتقل کر سکتے ہیںاگرچہ اومیکرون پر بہت کم تحقیق ہوئی ہے لیکن جتنی تحقیق ہوئی ہے اس سے ظاہر ہوتا ہے کہ تازہ ترین قسم کی شدت نہ صرف پچھلی قسموں کی شدت سے کم ہوسکتی ہے، بلکہ اس کی انکیوبیشن مدت بھی کم ہوسکتی ہے۔انکیوبیشن کسی وائرس کے لگنے اور بیماری کی علامات ظاہر ہونے کے درمیان کا وقت ہے۔کورونا وائرس کی ابتدائی شکلوں کے ساتھ، علامات عام طور پر انفیکشن کے پانچ سے چھ دنوں کے اندر ظاہر ہوتی ہیں۔ ڈیلٹا قسم کے ساتھ، مثال کے طور پر، یہ مدت اندازاً چار دن تھی۔اومیکرون کے بارے میں اب تک حاصل کردہ معلومات کے مطابق انفیکشن کے دو سے تین دن کے اندر علامات ظاہر ہونے لگتی ہیں۔اومیکرون کے چھ کیسز پر امریکہ میں دسمبر میں شائع ہونے والی ابتدائی تحقیق سے پتا چلا ہے کہ انکیوبیشن کا اوسط دورانیہ تین دن تھا، جبکہ دیگر اقسام کا دورانیہ تقریباً پانچ دن تھا۔سپین میں لا ریوجا کی بین الاقوامی یونیورسٹی کے متعدی امراض کے ماہر ڈاکٹر ویسینٹے سوریانو نے بی بی سی کو بتایا کہ جب کسی کو اومیکرون لگ جاتا ہے تو ایک دن کے اندر وائرس کی تعداد بڑھنا شروع ہو جاتی ہے۔دو دن کے اندر اس مرض کا پتا لگایا جا سکتا ہے۔سائنسدان پہلے سے ہی جانتے ہیں کہ جن لوگوں کو کورونا وائرس ہوا ہو وہ اپنے انفیکشن کے دوران پہلے سے زیادہ متعدی ہوتے ہیں۔اومیکرون کے بارے میں یہ خیال کیا جاتا ہے کہ وائرس کی علامات ظاہر ہونے سے ایک سے دو دن پہلے اور دو سے تین دن بعد تک یہ وائرس منتقل ہو سکتا ہے۔ڈاکٹر سوریانو کہتے ہیں کہ ’ہم سمجھتے ہیں کہ یہ وائرس صرف پانچ دنوں کے لیے متعدی ہے۔ دوسرے لفظوں میں، دوسروں کو متاثر کرنے کی صلاحیت یا وائرس کی منتقلی کا خطرہ، ٹیسٹ کے مثبت آنے کے بعد تین سے پانچ دن تک رہتا ہے۔‘،تصویر کا ذریعہGetty Imagesڈاکٹر ماسک پہننے کی ہدایت کرتے ہیںوہ کہتے ہیں کہ اومیکرن کی مختلف شکل تقریباً سات دنوں تک جسم میں رہتی ہے۔اس کا مطلب ہے کہ علامات شروع ہونے کے تقریباً سات دن بعد، زیادہ تر لوگ متعدی نہیں رہیں گے، اگر وہ مزید کوئی علامات ظاہر نہیں کر رہے ہیں۔ڈاکٹر سوریانو  نے وضاحت کرتے ہوئے کہا کہ ’یہ دوا ہے، ریاضی نہیں، لہذا آپ کو تھوڑی سی چھوٹ دینا پڑے گی۔‘’شاید کچھ لوگوں کا دورانیہ قدرے کم ہوتا ہے، تقریباً تین یا چار دن، اور دوسروں کا تقریباً سات دن۔ جو بات یقینی ہے وہ یہ ہے کہ اومیکرون کے ساتھ، انفیکشن پچھلی اقسام کے مقابلے میں بہت تیز ہے۔‘اس بارے میں یقین سے بات کرنے کا بہترین طریقہ یہ ہے کہ اینٹیجن ٹیسٹنگ (جسے ریپڈ لیٹرل فلو ٹیسٹنگ بھی کہا جاتا ہے) کیا جائے تاکہ یہ معلوم کیا جا سکے کہ آیا وہ شخص اب بھی متعدی ہے۔وہ کہتے ہیں کہ ’یہ سستے ٹیسٹ ہیں اور یہ پتا لگا سکتے ہیں کہ آیا کوئی اب بھی وائرس کا شکار ہے۔‘کورونا کی نئی قسم سے بچاؤ کا کیا طریقہ ہے؟اومیکرون کی علامات کیا ہیں اور اس سے بچاؤ کا بہترین طریقہ کیا ہے؟اومیکرون قسم کہاں سے آئی، سائنسدانوں کو یہ پتا لگانے سے کیا فائدہ ہو گا؟ کیا سفری پابندیاں اومیکرون وائرس کے خلاف موثر ہیں؟،تصویر کا ذریعہGetty Imagesامریکہ کے سینٹرز فار ڈیزیز کنٹرول اینڈ پریوینشن (سی ڈی سی) نے جو ہدایات شائع کی ہیں ان کے تحت کووِڈ کے لیے مثبت ٹیسٹ کرنے والے افراد کو پانچ دن تک تنہائی اختیار کرنے کے بعد دوسرے لوگوں کے ساتھ گھل مل جانے کی اجازت دی جائے۔ لیکن چند شرائط کے ساتھ۔ سی ڈی سی کے مطابق اگر آپ کا ٹیسٹ مثبت آتا ہے تو آپ کو کیا کرنا چاہیے:• اگر آپ کو کووڈ 19 ہے اور آپ میں علامات پائی جاتی ہیں، تو کم از کم پانچ دن کے لیے الگ رہیں۔ آپ کی پانچ دن کی تنہائی کی مدت کا حساب لگانے کے لیے، آپ علامات ظاہر ہونے کے دن سے اگلے دن گنتی شروع کریں۔• اگر آپ میں مزید علامات نہیں ہیں یا آپ کی علامات پانچ دن کے بعد بہتر ہو رہی ہیں، تو آپ تنہائی چھوڑ سکتے ہیں اور اپنے گھر سے نکل سکتے ہیں۔• جب آپ دوسرے لوگوں کے ساتھ ہوں تو پانچ دن بعد بھی ماسک پہننا جاری رکھیں۔• علامات کے پہلے دن کے بعد پورے 10 دن تک سفر سے گریز کریں۔ اگر آپ کو 6-10 دنوں میں سفر کرنا ہے تو، جب آپ سفر کی پوری مدت کے لیے دوسروں کے آس پاس ہوں تو تنگ فٹنگ والا ماسک پہنیں۔• اگر آپ کو بخار ہے، تو بخار ختم ہونے تک گھر میں الگ تھلگ رہیں۔،تصویر کا ذریعہGetty Imagesکووڈ سے متاثرہ 30 فیصد افراد ایسے ہوتے ہیں جن میں علامات نہیں پائی جاتیںکووڈ سے متاثرہ بہت سے لوگوں میں انفیکشن کے دوران کوئی علامات ظاہر نہیں ہوتی ہیں۔ڈاکٹر سوریانو کا کہنا ہے کہ انھیں توقع کرنی چاہیے کہ ان کا انفیکشن اسی مدت تک جاری رہے گا جس میں علامات ہیں۔انھوں نے بی بی سی سے بات کرتے ہوئے کہا کہ ’اب بھی غیر علامتی انفیکشن کے بارے میں بہت کچھ معلوم نہیں ہے۔ لیکن انفیکشن کا دورانیہ ان لوگوں سے ملتا جلتا دکھائی دیتا ہے جن میں علامات ہیں۔‘’جن بچوں میں علامات ظاہر نہیں ہوتیں ان پر تحقیق سے معلوم ہوتا ہے کہ ان پر بھی وہی اثرات ہوتے ہیں جو ان بالغوں پر ہوتے ہیں جن میں علامات پائی جاتی ہیں۔‘،تصویر کا ذریعہGetty Imagesجانز ہاپکنز یونیورسٹی کے مطابق عالمی سطح پر اب تک 55 لاکھ افراد کووڈ سے ہلاک ہوئے ہیںتحقیق سے پتا چلتا ہے کہ کووڈ سے متاثرہ لوگ، جن میں علامات نہیں ہیں، پھر بھی دوسروں کو کورونا وائرس منتقل کر سکتے ہیں۔ان کے دوسروں کو متاثر کرنے کا زیادہ امکان ہے، کیونکہ وہ وائرس کے پھیلاؤ کو روکنے کے لیے خود کو الگ تھلگ نہیں کریں گے اور نہ ہی مناسب احتیاط کریں گے۔امریکی جریدے نیٹ ورک اوپن (جرنل آف دی امریکن میڈیکل ایسوسی ایشن) میں شائع ہونے والی تحقیق سے پتا چلا ہے کہ چار میں سے تقریباً ایک انفیکشن ایسے افراد کے ذریعے منتقل ہو سکتا ہے جن میں علامات نہیں ہیں۔یہ خیال کیا جاتا ہے کہ یہ امکان اومیکرون قسم میں دیگر اقسام کے مقابلے میں زیادہ ہوتا ہے۔حکام فیس ماسک کے استعمال کی سفارش کرتے ہیں، خاص طور پر گھر کے اندر، لوگوں کے نادانستہ طور پر وائرس پھیلانے کے خطرے کو کم کرنے میں مدد کرنے کے لیے۔
Science,،تصویر کا ذریعہGetty Images22 جنوری 1901 کو انگلستان پر ایک طویل عرصے تک حکمرانی کرنے والی ملکہ وکٹوریہ 81 برس کی عمر میں وفات پا گئیں۔ انھوں نے تخت برطانیہ اور اس کی نوآبادیوں پر 63 برس تک حکومت کی۔ ان کے عہد میں سلطنت برطانیہ اس قدر وسیع ہوئی کہ اس میں سورج غروب نہیں ہوتا تھا۔ملکہ وکٹوریہ 24 مئی 1819 کو پیدا ہوئی تھیں۔ وہ ڈیوک آف کینٹ کی صاحبزادی تھیں اور سنہ 1837 میں تخت نشین ہوئی تھیں۔سنہ 1840 میں ان کی شادی جرمنی کے پرنس البرٹ سے ہوئی تھی۔ ملکہ وکٹوریہ کے عہد میں برطانیہ میں 10 وزرائے اعظم برسراقتدار آئے۔ملکہ وکٹوریہ کے عہد کے اہم واقعات میں سے ایک واقعہ سنہ 1857 کی ہندوستان کی جنگ آزادی تھا جسے انگریز مؤرخین بغاوت یا غدر کے نام سے یاد کرتے ہیں۔ اس جنگ کے بعد ہندوستان باضابطہ طور پر حکومت برطانیہ کے زیر نگیں آ گیا۔ملکہ وکٹوریہ سنہ 1861 میں اپنے شوہر کی وفات کے بعد بڑی حد تک گوشہ نشین ہو گئی تھیں۔ سنہ 1887 میں جب ان کی تخت نشینی کی گولڈن جوبلی منائی گئی تو وہ ایک مرتبہ پھر خبروں کا موضوع بن گئیں۔ ملکہ وکٹوریہ کی تخت نشینی کی گولڈن جوبلی تقریبات دنیا بھر میں منائی گئیں اور اس کی متعدد یادگاریں بھی تعمیر ہوئیں۔ کراچی کی ایمپریس مارکیٹ بھی اسی موقع پر تعمیر ہوئی تھی۔ اس مارکیٹ کے علاوہ بھی ہندوستان بھر میں ملکہ وکٹوریہ کی یادگاریں موجود تھیں جن میں لاہور کے چیئرنگ کراس میں ملکہ وکٹوریہ کا مجسمہ سرفہرست تھا۔22 جنوری 1901 کو ہندوستان میں عیدالفطر کا تہوار منایا جا رہا تھا۔ ملکہ کے وفات کی خبر تار کے ذریعے پہلے لندن سے کلکتہ اور پھر پورے ہندوستان میں پھیل گئی۔ ہندوستان والے ملکہ وکٹوریہ کے بغیر انگریز کا تصور بھی نہیں کر سکتے تھے۔سنہ 1857 کی جنگ آزادی کے بعد جب ایسٹ انڈیا کمپنی کے ظلم و ستم کا بازار گرم ہوا تھا تو ملکہ وکٹوریہ ہی کے فرمان سے رعایا نے جان و مال کی امان حاصل کی تھی۔ ملکہ وکٹوریہ کے اس حکم سے تقریباً ہر مسلمان شکر گزار ہوا تھا۔ ،تصویر کا ذریعہALLAMAIQBAL.COMملکہ وکٹوریہ کا ذکر ہندوستان میں شامل نصاب میں کیا جا چکا تھا جس کی بنیاد پر تعلیم یافتہ نوجوانوں کے دلوں میں ملکہ وکٹوریہ کے لیے ایک خاص جذبہ احترام پیدا ہو چکا تھا۔ خود سرسید بھی مسلمانوں کو یہ تعلیم دے رہے تھے کہ انھیں اپنی تعمیر و ترقی کے لیے انگریز حکومت کا وفادار رہنا چاہیے۔خرم علی شفیق نے اپنی کتاب ’اقبال ابتدائی دور‘ میں لکھا ہے کہ ’مسلمانوں کی طرف سے ملکہ وکٹوریہ کو سپاس نامہ پیش کرنے کی تجویز پیش ہوئی تھی جس کا خیر مقدم کرتے ہوئے اقبال کے استاد میر حسن نے کہا تھا کہ یہ ایسا شاندار ہو جس سے معلوم ہو جائے کہ کل کی فاتح قوم نے آج کی ملکہ کو پیش کیا ہے۔‘اقبال اس وقت تو یہ سپاس نامہ نہ لکھ سکے مگر جب ملکہ وکٹوریہ کی وفات ہوئی تو انھیں صرف دو تین روز بعد ایک تعزیتی جلسے میں ملکہ کا منظوم مرثیہ پڑھنے کا موقع ملا۔ خرم علی شفیق لکھتے ہیں کہ ’یہ تجربہ ان کی تخلیقی صلاحیت کو ایک انوکھی انتہا پر لے گیا۔ اقبال آخر اس قوم کے فرزند تھے جس نے تاج محل بنایا تھا۔ اب وہ وسائل نہ سہی مگر ایسی نظم ضرور تعمیر کر سکتے تھے جو دنیا بھر کے تعزیتی پیغامات میں ممتاز دکھائی دے۔‘ماتم میں آرہے ہیں یہ ساماں کیے ہوئےداغ جگر کو شمع شبستاں کیے ہوئےبرطانیہ تو آج گلے مل کے ہم سے روسامان بحر ریزی طوفاں کیے ہوئےاقبال نے اپنی اس نظم کا عنوان ’اشک خوں‘ رکھا تھا۔ نظم میں دس بند تھے اور ہر بند میں گیارہ اشعار۔ ہر بند میں یکساں تعداد اشعار نے نظم کی ظاہری صورت میں ایک شان پیدا کر دی، یہ نسخہ اقبال نے بعد میں اپنی مشہور ترین نظموں میں شان و شکوہ پیدا کرنے کے لیے کئی بار استعمال کیا۔ ان نظموں میں طلوع اسلام اور مسجد قرطبہ کے نام سرفہرست ہیں۔گیان چند نے اپنی کتاب ’ابتدائی کلام اقبال، بہ ترتیب مہ و سال‘ میں غلام رسول مہر کا حوالہ دے کر لکھا ہے کہ ’ملکہ وکٹوریہ کی وفات 22 جنوری 1901 کو ہوئی اور قیاس ہے کہ جس تقریب میں یہ نظم پڑھی گئی وہ 23 یا 24 جنوری کو منعقد ہوئی تھی۔ دو ایک دن میں 110 اشعار کی نظم لکھ دینا اقبال کی زودگوئی اور پرگوئی کی دلیل ہے۔‘،تصویر کا ذریعہMUBARAK ALIیہ مرثیہ مطبع خادم التعلیم لاہور سے بھی شائع ہوئی اور مطبع مفید عام لاہور سے بھی۔ افضل حق قریشی نے اپنے مضمون ’باقیات اقبال‘ میں مطبع مفید عام لاہور کے سرورق کی یہ نقل دی ہے: ’اشک خوںیعنی ترکیب بند جو حضور ملکہ معظمہ مرحومہ محترمہ کے انتقال پرملال پر مسلمانان لاہور کے ایک ماتمی جلسے میں پڑھا گیا۔ ازخاکسار اقبال۔‘خرم علی شفیق نے لکھا ہے کہ ’اس نظم کا انگریزی ترجمہ بھی شائع ہوا جس کے بارے میں خیال ہے کہ اقبال نے خود ہی کیا تھا۔‘یہ بھی پڑھیے ملکہ برطانیہ کے لیے افریقی ملک نائجیریا میں ایک تخت کیوں مختص ہے؟ملکۂ برطانیہ اور ان کے ہندوستانی دوست کی داستاندنیا کے سب سے مشہور ہیرے کی کہانی جس میں بدشگونی بھی شامل ہےخرم علی شفیق نے لکھا ہے کہ ’ملکہ وکٹوریہ کی وفات عید کے دن ہوئی تھی، چنانچہ اقبال نے اس نظم میں ہلال عید سے خطاب کر کے ایک طرف اسے وہ خاص تعلق یاد دلایا جو اسے ان کی قوم کے ساتھ تھا۔ مثلاً مسلمانوں کا قومی نشان دوسری طرف موجودہ صورتحال کی مناسبت سے خوشی کے چاند سے غم کی بات کہہ دی اور اس کی خنجر جیسی شکل پر خاص توجہ دی۔‘’یہ اقبال کی بعد کی شاعری کے خاص موضوعات ہیں جن کی ابتدا اسی نظم سے ہوتی ہے۔‘وہ مزید لکھتے ہیں کہ ’اس نظم میں ملکہ کی تعریف میں لفاظی کم تھی اور حقیقتاً اس زمانے میں ملکہ وکٹوریہ کے بارے میں جو خیالات عام طور پر ظاہر کیے جاتے تھے، انھیں زیادہ استعمال کیا گیا۔ جس کی وجہ سے یہ نظم وکٹورین عہد کی ایک تاثراتی دستاویز کا درجہ رکھتی ہے۔ اقبال کی نظر صرف ہندوستان پر ہی نہیں بلکہ انگلستان پر بھی تھی اور ان کی آگہی حیرت انگیز ہے۔‘،تصویر کا ذریعہShiraz Hassanلاہور کے چیئرنگ کراس میں ملکہ وکٹوریہ کا مجسمہ سرفہرست تھایہاں یہ بات قابل ذکر ہے کہ اقبال نے جب یہ نظم لکھی تو اس وقت ان کی عمر 23 سال تھی۔ ہندوستان کے ہر تعلیم یافتہ نوجوان کی طرح انھیں یہ بھی یہ احساس تھا کہ ملکہ وکٹوریہ کی وفات سے کہیں نہ کہیں کوئی خلا پیدا ہو گیا ہے۔ اس نظم میں ایک خاص بات حکومت اور حکمران وقت کا وہ احترام تھا جو صدیوں سے مسلمانوں میں رائج تھا۔ اقبال اس وقت محض ایک طالب علم تھے اور ابھی ’مفکر اسلام‘ نہیں بنے تھے۔ ملکہ وکٹوریہ کی وفات کی خبر نے انھیں مغموم کیا اور انھوں نے یہ طویل نظم تحریر کی مگر جب سنہ 1924 میں اقبال کا پہلا مجموعہ کلام ’بانگ درا‘ شائع ہوا تو اقبال نے اس نظم کو منسوخ کر دیا اور اسے اپنے مجموعہ کلام میں شامل نہ کیا۔ غالباً اقبال اس نظم کو وقتی اور زمانی کیفیت کی نظم سمجھتے تھے۔ ایسی نظم جس کی وقعت اس زمانے، جس میں وہ لکھی گئی ہو، معدوم ہو جاتی ہے۔اقبال کے بہت سے ناقدین اس مرثیے کو اقبال کے کلام کے طور پر پیش کرتے ہوئے ان پر اعتراضات کرتے ہیں مگر یہ نہیں بتاتے کہ جب اقبال نے اس نظم کو خود اپنے ہاتھوں سے منسوخ کر دیا تھا تو اب اس کی حیثیت ایک تبرک سے زیادہ کچھ نہیں۔
Science,کمپیوٹر پروگرامنگ کی زبان پائتھون کی کوڈنگ کتنی مشکل ہوگی؟ میں نے یہ جاننے کا فیصلہ کیابرطانیہ میں ایسے ملازمین کی شدید قلت ہے جن میں ڈیجیٹل ہنر اور صلاحیتیں ہوں۔ یعنی کمپیوٹر کوڈرز، سائبر سکیورٹی کے ماہرین، ڈیٹا اینالسٹس کی مانگ بہت زیادہ بڑھ چکی ہے۔ مگر یہ صرف برطانیہ کا مسئلہ نہیں۔ ملازمتوں سے متعلق مشاورت دینے والی کمپنی ہاروی نیش کی ایک حالیہ رپورٹ کے مطابق دو تہائی ٹیکنالوجی کمپنیاں ہنر مند ملازمین کی کمی سے دوچار ہیں۔اس کے 2100 کمپنیوں کے سروے سے معلوم ہوا ہے کہ ٹیکنالوجی کی ٹیموں میں خواتین کا تناسب بہت سست رفتار کے ساتھ بڑھا ہے۔ یہ تناسب 25 فیصد ہے جبکہ بڑی ٹیکنالوجی کمپنیوں میں اعلیٰ عہدوں پر صرف 12 فیصد خواتین ہیں۔ ان حیران کن اعداد و شمار کو دیکھتے ہوئے میں نے خود بطور ایک 30 سالہ خاتون یہ جاننے کی کوشش کی ہے کہ کمپیوٹر پروگرامنگ کی زبان پائتھون کی کوڈنگ سیکھنا کتنا آسان یا مشکل ہے۔ کمپیوٹر پروگرامنگ کے لیے پائتھون ایک ایسی مضبوط اور جامع زبان ہے جو عام طور پر سافٹ ویئر سے متعلق ہر طرح کے کاموں کے لیے استعمال ہوتی ہے۔ یہ اکثر وہ پہلی زبان ہوتی ہے جو کمپیوٹر سائنس کا کورس پڑھنے والے انڈرگریجویٹ طالب علموں کو پڑھائی جاتی ہے۔ ٹیکنالوجی کے کاروبار میں اس کا استعمال بہت عام ہے۔ مثلاً یوٹیوب کا سافٹ ویئر بڑے پیمانے پر پائتھون میں ہی لکھا گیا ہے۔ فی الحال اگر آپ کو کوڈنگ سیکھنی ہو تو آپ کو کسی کورس یا کلاس کے لیے پیسے دینا ہوں گے۔ یا موجودہ آن لائن مواد سے خود سیکھنا ہوگا۔ یا ایسی کمیونٹی ڈھونڈنی ہو گی جو آپ کو مفت میں کوڈنگ سکھانے کے لیے رضامند ہو جائے۔ میں نے سنہ 2000 کی دہائی کے اوائل میں ویب سائٹس بنانی والی زبانیں خود سے سیکھی تھیں تو مجھے لگا کہ پائتھون سیکھنے میں بھی اس سے مدد مل سکتی ہے۔ تو میں خود سے ہی پائتھون سیکھنے کا فیصلہ کیا۔ سب سے پہلے میں نے بچوں کے لیے بنائے گئے کمپیوٹنگ کے کھلونوں سے مدد لی۔ اس کا مقصد یہ تھا کہ روبوٹ کی حرکات کو دیکھ کر شاید مجھے بھی حوصلہ مل سکے گا اور میں اس میں دلچسپی لے سکوں گی۔ مگر جلد ہی مجھے احساس ہوا کہ مجھے اس میں مزید محنت درکار ہوگی۔ مجھے یہ معلوم نہیں تھا کہ کھلونوں کے ساتھ آنے والے سافٹ ویئر کو کیسے استعمال کیا جاسکتا ہے۔ اس کے بعد میں نے اپنی حکمت عملی بدلتے ہوئے کوڈ اکیڈمی کا راستہ اختیار کیا۔ یہ ایک مشہور آن لائن پلیٹ فارم ہے جہاں لوگ مفت میں کوڈنگ سیکھ سکتے ہیں۔ تاہم اسے دیکھ کر میں ڈر گئی۔ یہاں میرے سے ایک خالی اور سیاہ ونڈو میں پوچھا گیا ’ہیلو ورلڈ ٹائپ کریں۔‘سیکھنے میں مدد کے لیے میں ’ٹیچ دی نیشن ٹو کوڈ (قوم کو کوڈنگ سکھائیں)‘ گئی۔ اس ایک روزہ تقریب میں ایک برطانوی ٹریننگ کمپنی کیو اے نے پائتھون سے متعلق مفت ورکشاپ کا انعقاد کیا تھا۔ ،تصویر کا ذریعہQAکیو اے کے ماہر شفیق محمد اس شعبے میں آنے سے پہلے پاکستان میں ایک کیمسٹری ٹیچر تھے۔ انھوں نے لوگوں کو کوڈنگ سکھانے کے لیے اس مفت ورکشاپ کی بنیاد رکھی تاکہ مزید لوگوں کو اس سے ذریعہ معاش دلایا جاسکےاس کوڈنگ ورکشاپ کی بنیاد پاکستان میں کیمسٹری ٹیچر رہنے والے شفیق محمد نے رکھی تھی۔ ان کے مطابق کوڈنگ سیکھنے کے عمل نے ان کی زندگی بدل کر رکھ دی۔ بالغ افراد کی یہ کلاس مشکل تھی کیونکہ اس میں رہنے کے لیے آپ کوڈنگ سیکھنا چاہیں گے تاکہ دوسروں سے رابطہ قائم کرسکیں۔ اگر آپ اپنے کوڈ میں غلطی کریں گے تو یہ کچھ نہیں کرے گا۔ مگر جب آپ کا کوڈ درست ہو گا تو اس کا زیادہ انعام نہیں ملے گا، صرف ایک سکرین پر کچھ لکیریں۔ میں نے سائفر کوڈرز اور کریٹر اکیڈمی سے بھی کلاسز لیں تاکہ میں ’سکریچ‘ سیکھ سکوں۔ یہ کوڈنگ کی وہ آسان زبان ہے جو بچوں کو تصاویر کے ذریعے سکھائی جاتی ہے۔ سکریچ کے ذریعے آپ کوئی گیم یا اینیمیشن بنا سکتے ہیں۔ یا آپ کسی روبوٹ کو پروگرام کر سکتے ہیں۔ بچوں کی ان کلاسز میں بہت تفریح تھی۔ یہاں ویڈیوز گیم یا کھلونا بنانے جیسے کام کیے جاتے ہیں اور یہاں زیادہ پیچیدہ باتیں نہیں ہوتیں۔  سکریچ کے بعد پائتھون سیکھنے کے قدم میں مجھے کافی جھنجھلاہٹ محسوس ہوئی۔ یہ ایسا تھا جیسے بچوں کے کھلونوں اور رنگ برنگی کتابوں سے آپ خالی سیاہ سکرین میں داخل ہوجائیں جہاں تفریح جیسی کوئی چیز نہیں۔ بچوں کو کوڈنگ سکھانے کے لیے ایسی مزیدار گیمز استعمال کی جاتی ہیں تو ہم پیشہ ورانہ سطح پر مشکل کوڈنگ سکھانے کے لیے ان سے کیا سیکھ سکتے ہیں؟ یہ بھی پڑھیےکمپیوٹر کوڈنگ سیکھنے سے 'آپ کی زندگی بدل جائے گی‘وہ خصوصیت جو خواتین کے کیریئر کی راہ میں حائل ہو سکتی ہےگھر بیٹھے ہزاروں ڈالر کمانے والے پاکستانی فری لانسرز’میں نے چھ روز میں پچاس ہزار پاؤنڈ جوئے میں ہارے اور پھر خودکشی کی کوشش کی‘آسٹریلوی کمپنی کریٹر اکیڈمی کے بانی گیری لا کہتے ہیں کہ انفارمیشن ٹیکنالوجی (آئی ٹی) کی تعلیم کو بہتر بنانے کی ضرورت ہے۔ وہ کہتے ہیں کہ ’ہمیں چاہیے کہ ہم بچوں کو تصاویر، آواز اور حرکت سے متعلق چیزوں سے کوڈنگ سکھائیں۔ ہمیں بالغ افراد کو بھی اسی طریقے سے کوڈنگ سکھانا ہو گی تاکہ مزید لوگ سائنس، ٹیکنالوجی، انجینیئرنگ اور ریاضی (سٹیم) میں آ سکیں۔‘،تصویر کا ذریعہCypher CodersComputer scientist Elizabeth Tweedale says we have to make computing subjects far more engaging to attract more girls and women to study STEM subjectsسائفر کوڈرز کی مالک الیزبتھ ٹویڈیل سمجھتی ہیں کہ مرد و خواتین مختلف طریقوں سے سیکھتے ہیں اور کوڈنگ کی تعلیم میں اس کی عکاسی ہونی چاہیے۔ وہ کہتی ہیں کہ مرد حضرات کسی مسئلے کے حل کے لیے عموماً سیدھے راستے پر چلتے ہیں، یعنی اے ٹو زی۔ جبکہ خواتین عموماً مسئلے سے شروع کرتی ہیں اور حل کی طرف جاتی ہیں۔ وہ کہتی ہیں کہ ’ہمیں ٹیکنالوجی اور کوڈنگ کے ماحول کو دوبارہ تخلیق کرنا ہو گا جس میں سیکھنے کا طریقہ زیادہ خواتین کو مائل کرسکے۔‘سیکھنے کا خرچہ بھی ایک بڑا مسئلہ ہے۔ ’کوڈ فرسٹ: گرلز (سی ایف جی)‘ نامی سماجی تنظیم کی سربراہ اینا بریلزفورڈ کہتی ہیں کہ کوڈنگ سیکھنے پر 10 ہزار پاؤنڈز تک کا خرچ آتا ہے اور اکثر جو سکھایا جاتا ہے اس کا ماکیٹ میں موجود نوکریوں سے واضح تعلق نہیں ہوتا۔ وہ کہتی ہیں کہ ’اس بات کے بہت زیادہ امکان ہوتے ہیں کہ خواتین ہار مان جائیں جب تک کہ انھیں اس میں واضح طور پر آمدن کا ایک ذریعہ نظر نہیں آتا۔‘سی ایف جی میں خواتین کو 13 ہفتوں تک سخت ٹریننگ دی جاتی ہے اور اس میں کمپیوٹر پروگرامنگ کو لوگوں کی دلچسپی سے منسلک کیا جاتا ہے۔ تو وہ ایسے ہنر سیکھتی ہیں جو ان کی نوکریوں میں مدد کر سکیں۔ سی ایف جی پھر ان خواتین کو ان کے ہنر کے مطابق ٹیکنالوجی کی کمپنیوں میں نوکریاں دلواتی ہے۔ کریٹر اکیڈمی میں مسٹر لا کی کلاسز میں 40 فیصد خواتین ہیں۔ یہ نیو ساؤتھ ویلز کے اس منصوبے کا حصہ ہے جہاں والدین کو سالانہ 100 آسٹریلوی ڈالر دیے جاتے ہیں اگر وہ اپنے بچوں کو ٹیکنالوجی سے متعلق کلاسز میں بھیجتے ہیں۔ ٹویڈیل کہتی ہیں کہ مزید بچے اور خواتین کوڈنگ کی دنیا میں آسکتی ہیں اگر ایسی تقاریب کرائی جائیں جہاں انھیں بڑی انعامی رقم اور اچھی ٹیکنالوجی کمپنیوں میں انٹرنشپ کی پیشکش کی جائے۔،تصویر کا ذریعہBeverley Newingویب ڈیویلپر بیورلی نیونگ جن کے لیے اب کوڈنگ ان کی آمدن کا ذریعہ ہے28 سالہ ویب ڈیویلپر بیورلی نیونگ وزارت انصاف میں کام کرتی ہیں۔ ان کے مطابق بھی سائنس اور ٹیکنالوجی سکھانے کا طریقہ بدلنا ہو گا۔نیونگ نے یونیورسٹی میں فزکس پڑھی مگر اچھے گریڈز حاصل کرنے میں ناکام ہوئیں۔ بی بی سی سے بات کرتے ہوئے ان کا کہنا تھا کہ تعلیم کے دوران ’مردوں سے بھری ریاضی کی کلاس میں مجھے کافی مشکل ہوئی۔‘’میں یہاں خود کو پُرسکون محسوس نہ کر سکی اور جب مجھے کچھ سمجھ نہ آتا تو میں ٹیچر کو بھی نہ بتا پاتی تھی۔‘نیونگ نے مشکل مالی حالات میں خود کوڈنگ سیکھنے کا فیصلہ کیا۔ ان کے لیے مشکل تھا کیونکہ وہ کلاسز کی فیس ادا نہیں کرسکتی تھیں۔ انھیں جلد سب سیکھنا پڑا تاکہ کہیں انٹرن شپ مل سکے۔ وہ سی ایف جی اور کوڈ بار جیسی تنظیموں کی شکر گزار ہیں جہاں انھوں نے کوڈنگ سیکھ کر اپنی زندگی بدلی۔ ’مجھے نہیں معلوم میرا کیا بنتا ہے اگر مجھے وہ انٹرنشپ نہ ملی ہوتی۔‘ ’مجھے لگتا ہے کہ یہاں لوگوں کی شمولیت کا ایک مسئلہ ہے اور ہمیں اس صنعت میں پیڈ انٹرنشپس کی ضرورت ہے تاکہ آپ کام سیکھ سکیں اور ساتھ اپنے واجبات بھی ادا کر سکیں۔‘
Science,گذشتہ سال 13 مئی کو کچھ ٹوئٹر اکاؤنٹس کی توجہ یوٹیوب چینل 'لبرل ڈوجے' کے لائیو سٹریم کی طرف مبذول ہوئی جہاں عید منانے والی پاکستانی لڑکیوں کی تصاویر اور ویڈیوز پر نازیبا تبصرے کیے جا رہے تھے۔اس لائیو سٹریم کا عنوان تھا: 'پاکستانی گرلز ریویو: آج اپنی ٹھرک بھری آنکھوں سے لڑکیان تاڑینں گے' یعنی شہوت بھری نظروں سے لڑکیوں کو گھوریں گے۔اطلاعات کے مطابق اس چینل کی ویڈیوز مسلمانوں کے خلاف نفرت انگیز مواد سے بھری ہوئی تھیں۔ اب اس چینل کو یوٹیوب سے ہٹا دیا گیا ہے۔13 مئی 2021 کے اس لائیو سٹریم میں ان لڑکیوں کے بارے میں فحش اور نازیبا باتیں کہی گئیں، انھیں گالیاں دی گئیں۔خود کو عنبرین بتانے والی ایک پاکستانی خاتون نے لائیو سٹریم پر ٹویٹ کرتے ہوئے لکھا: 'انڈین سنگھیوں کی وجہ سے ہر پاکستانی لڑکی اپنی تصاویر ڈیلیٹ کر رہی ہے کیونکہ انھوں نے ان کے دن کو خراب کر دیا ہے۔ لڑکیاں غیر محفوظ محسوس کر رہی ہیں، وہ خوفزدہ ہیں۔۔۔'اس لائیو سٹریم میں تقریباً 40 پاکستانی لڑکیوں کی تصاویر ان کی اجازت کے بغیر پوسٹ کی گئیں اور اس میں 500 سے زائد افراد شامل تھے جو لڑکیوں کو ایک سے 10 تک میں درجہ بندی کر رہے تھے۔اس سب کے پیچھے انڈین دارالحکومت دہلی کے قریب رہنے والا 23 سالہ نوجوان رتیش جھا اور ایک دوسرا شخص تھا جو خود کو کیشو کہتا ہے۔اس واقعے کے آٹھ ماہ بعد بی بی سی سے بات کرتے ہوئے رتیش جھا کہتے ہیں: 'مجھ میں نفرت بھر گئی تھی۔ میں نے سوشل میڈیا پر، انسٹاگرام، ریڈٹ، ٹیلی گرام کے مسلم ہینڈلز پر ایسی گندی پوسٹیں دیکھی تھیں جن میں ہندو لڑکیوں کی مسخ شدہ تصاویر تھیں۔ مجھے لگا کہ مجھے انتقام لینا چاہیے۔ لیکن میں غلط تھا اور میں نے بعد میں معافی کی ویڈیو پوسٹ کی تھی۔‘رتیش جھا اور 'سلی ڈیلز' یا 'بلی بائی' ایپس بنانے والے بھلے ہی کبھی ایک دوسرے سے آمنے سامنے نہ ملے ہوں، لیکن ایک خاص نظریے سے متاثر ہو کر یہ نوجوان انٹرنیٹ کی ایک بالکل مختلف تصویر سامنے لا رہے ہیں۔اس میں مسلمانوں کے خلاف نفرت کی کئی جہتیں موجود ہیں۔ اس میں مسلم خواتین کی تصاویر کو آن لائن نیلام کرنے کے لیے بنائی گئی 'سلی ڈیلز' اور 'بلی بائی' ایپس سے لے کر یوٹیوب پر پاکستانی لڑکیوں کی تصویروں کی لائیو سٹریمنگ اور کلب ہاؤس ایپ پر مسلم لڑکیوں کے جسم پر نازیبا ریمارکس وغیرہ شامل ہیں۔ہم نے پایا کہ صرف مسلم خواتین ہی اس نفرت کا شکار نہیں ہیں۔ ہندو خواتین کے چہروں کی تصاویر کو ننگے جسموں پر چسپاں کرکے انھیں ہراس کیا جاتا ہے، عصمت دری کی دھمکیاں دی جاتی ہیں، دلت یعنی پسماندہ طبقے کو ذلیل و خوار کیا جاتا ہے اور ان کے خلاف اچھوت کے رویے کو جائز ٹھہرایا جاتا ہے۔سخت گیر دائيں بازو کے نظریات کی حامل آن لائن دنیا کی تحقیقات میں بی بی سی نے ان لوگوں سے بات کی جو اس دنیا کا حصہ ہیں، جہاں سے یہ دنیا پروان چڑھی۔،تصویر کا ذریعہGetty Imagesسنہ 2013-14 میں نریندر مودی کی قیادت میں پہلی بار انڈیا میں دائیں بازو کی مضبوط لہر آئی۔ رتیش کے مطابق اس دوران پہلی بار موبائل فون ان کے ہاتھ میں آیا۔ اس وقت وہ نویں جماعت میں تھے۔انھیں پڑھنے میں کوئی خاص دلچسپی نہیں تھی۔ رتیش یاد کرتے ہوئے کہتے ہیں: 'سوشل میڈیا پر میمز آتے تھے، سیاست دانوں کی تقریریں سنتے تھے، 'ہندو خطرے میں ہے'، 'وہ ایک مارے، تم دس مارنا' جیسے نعرے سنتے تھے، رات دن ہندو مسلم تنازع میں مشغول رہتے تھے۔ اور انٹرنیٹ پر پاکستانیوں سے جھگڑنے لگے تھے۔‘'آپ کو یہ بھی نہیں معلوم ہوتا کہ آپ کب بنیاد پرست ہو گئے ہیں، آپ کو غصہ آتا ہے، آپ کو محسوس ہوتا ہے کہ آپ کو آپ کے مذہب کی وجہ سے کم دیا گیا ہے، آپ کے ساتھ امتیازی سلوک کیا جا رہا ہے، یہاں تک کہ آپ آن لائن-آف لائن تشدد کے بارے میں سوچنے لگتے ہیں۔'رتیش نے ٹریننگ لی اور یوٹیوب پر 15-20 چینل بنائے۔ کچھ ہی عرصے میں ان کے چینل کے سبسکرائبرز کی تعداد لاکھوں میں پہنچ گئی اور رتیش نے کمانا شروع کر دیا۔اس میں انھوں نے حلالہ کی رسم، برقع پہننے اور مسلمانوں کے کئی بچوں کو جنم دینے جیسے مسائل پر بات کی۔ انھوں نے اپنے 'ڈارک ہیومر' کو 'دوجے کلٹ' کا نام دیا۔ان کے خلاف رپورٹنگ کی وجہ سے اب ان تمام چینلز کو یوٹیوب سے ہٹا دیا گیا ہے۔رتیش نے اب نئے چینلز شروع کیے ہیں۔ اس کا رُخ بھی پہلے جیسا ہے۔ ان کی ویڈیوز مسلمانوں کے خلاف تبصروں سے بھری پڑی ہیں۔ کچھ لوگوں نے ان نئے چینلز کے خلاف بھی رپورٹنگ شروع کر دی ہے۔ان ویڈیوز کے شروع میں آئین ہند میں بیان کی گئی اظہار رائے کی آزادی کی طرف اشارہ کرتے ہوئے ایک تردید پیش کی جاتی ہے اور یہ بھی کہا جاتا ہے کہ یہ ویڈیوز یوٹیوب کے کمیونٹی رہنما اصول پر عمل پیرا ہے۔رتیش نے اپنا موقف رکھتے ہوئے کہا: 'یہ سب 'ڈارک ہیومر' ہے۔ یعنی ان کے مطابق وہ اسی طرح ہے جیسے لڑکیوں کی تصویروں کی لائیو سٹریمنگ تھی 'بالکل ٹک ٹاک یا انسٹا ریلز یا بیوٹی مقابلوں کی طرح۔'شویتا سنگھ کی عمر 18 سال ہے جبکہ وشال جھا، میانک راوت، نیرج بشنوئی 21 سال کے ہیں۔ اومکاریشور ٹھاکر 26 سال کے ہیں جبکہ نیرج سنگھ کی عمر 28 سال ہے۔ ان لوگوں کو پولیس نے 'سلی ڈیلز' اور 'بلی بائی' ایپ بنانے کے الزام میں گرفتار کیا ہے۔کلب ہاؤس معاملے میں گرفتار کیے گئے یش پراشر کی عمر 22 سال ہے اور جیشنو ککڑ کی عمر 21  جبکہ آکاش کی عمر صرف 19 سال ہے۔ممبئی پولیس میں پہلا سائبر سیل شروع کرنے والے سپیشل آئی جی برجیش سنگھ کے مطابق انٹرنیٹ کی گمنامی یہ احساس دلاتی ہے کہ آپ پکڑے نہیں جائیں گے، جس کی وجہ سے آپ کی انسانیت کم ہوتی جاتی ہے اور تشدد مزید خطرناک شکل اختیار کر لیتا ہے۔وہ کہتے ہیں: 'بہت سی اینٹی فارنزک تکنیکیں ہیں جو ان لوگوں کو پکڑ سکتی ہیں، لیکن انھیں پہلے سے ہی ان کے توڑ معلوم ہیں تو یہ وی پی این، ٹور (براؤزر)، ورچوئل مشین اور انکرپشن کا استعمال کرتے ہیں۔'اومکاریشور ٹھاکر کی گرفتاری کے وقت دہلی پولیس کے ڈی سی پی کے پی ایس ملہوترا نے بتایا کہ وہ ٹوئٹر پر مسلم خواتین کو ٹرول کرنے والے ایک 'ٹریڈ' گروپ کے بھی رکن تھے۔انڈیا میں یہ کہا جاتا ہے کہ بی جے پی کے اقتدار میں آنے کے بعد سے دائیں بازو کے نظریے کے پرچار میں اضافہ ہوا ہے۔عام لوگوں کو کچھ دن پہلے ہی پتا چلا کہ دائیں بازو کی سوچ سے جڑے دو بڑے گروہ ایک 'ٹریڈ' اور دوسرا 'رائتہ' ہیں۔ٹریڈ گروپ 'ٹریڈیشنلسٹ' (روایات پر یقین کرنے والے) کی چھوٹی اور مختصر شکل ہے۔ مختصرا کہیں تو یہ لوگ پرانی روایات کے مطابق زندگی گزارنے میں یقین رکھتے ہیں اور اسے تبدیل نہیں کرنا چاہتے۔ یہ ستی (شوہر کے ساتھ زندہ بیوی کے جلنے) کی رسم، بچپن کی شادی اور پردے کو درست سمجھتے ہیں اور ذات پات کے نظام میں برہمنوں کو مقدم رکھتے ہیں۔ضروری نہیں کہ وہ نریندر مودی کے حامی ہی ہوں۔ ان کا ماننا ہے کہ خواتین کو گھر میں رہنا چاہیے کام نہیں کرنا چاہیے۔'بلی بائی' اور 'سلی ڈیلز' کی شکار ثانیہ سید اس 'ٹریڈس' کے بارے میں کہتی ہیں: 'یہ ایک یا دو لوگ نہیں ہیں۔ یہ بہت سارے لوگ ہیں جن کی عمریں 20-23 سال کے درمیان ہیں۔ ان کے خیال سے (مرکز میں) ایک بے رحم رہنما ہونا چاہیے۔ وہ لنچنگ کی ثنا خوانی کرتے ہیں، ذات پات کے نظام میں یقین رکھتے ہیں۔ وہ کہتے ہیں کہ نہ تو مسلمان ہونا چاہیے اور نہ ہی مسیحی۔'ٹوئٹر پر ایچ آر کے نام کا ہینڈل استعمال کرنے والے شخص کا کہنا ہے کہ وہ بھی ایک 'ٹریڈ' تھے۔ یہ بھی اس وقت جب کہ وہ بذات خود دلت یعنی پسماندہ ذات سے آتے ہیں۔انھوں نے اپنی شناخت چھپانے کی درخواست کی ہے۔ نام سامنے آنے پر انھیں 'ڈاکسنگ' یعنی ان کی ذاتی معلومات کو عام کر دیے جانے کا خدشہ ہے۔ سنہ 2020 کے آغاز میں انھیں انسٹاگرام کے ایک 'ٹریڈ' گروپ میں شامل کیا گیا تھا۔ انھیں بتایا گیا کہ وہ سوشل میڈیا پر مسلمانوں کے ساتھ اچھی طرح بحث کرنے کے قابل تھے۔ انھیں بتایا گیا کہ اس گروپ کا مقصد ہندو مذہب کے بارے میں درست معلومات پھیلانا ہے۔ایچ آر اس گروپ میں شامل ہو گئے۔ ان دنوں کے بارے میں وہ کہتے ہیں: 'میں ہندو مذہب کی پرانی روایات، جیسے ستی، بچپن کی شادی، چھوا چھوت پر یقین رکھتا تھا، مجھے اپنی تاریخ پر فخر تھا، اس لیے میں اس گروپ میں شامل ہو گیا۔'ایچ آر سے کہا گیا کہ وہ 14-15 سال کی عمر کے ہندو نوجوانوں کو اس سے وابستہ کریں۔وقت گزرنے کے ساتھ انھوں نے محسوس کیا کہ جہاں گروپ میں ظاہری طور پر مذہبی کتابوں اور صحیفوں کے بارے میں بات کی جاتی ہے وہیں اس کے اراکین اندر سے نفرت اور پرتشدد رویے کو فروغ دیتے ہیں، جیسے کہ دلتوں کو ہندو نہ سمجھنا، ہندو راشٹر بنانے کے لیے مسلم خواتین کی عصمت دری کی بات کرنا، بچوں کے قتل اور ذات کی بنیاد پر 'غیرت کے نام پر قتل' کو جائز قرار دینا اور بین ذاتی شادی کرنے والوں کے خلاف دھمکیاں دینا۔ایچ آر کے مطابق ہراساں کرنے کی سطح ایسی تھی کہ کچھ لڑکیوں نے اپنی جان لینے کی کوشش بھی کی۔لیکن 'ٹریڈ' کے نظریے پر یقین رکھنے والوں میں صرف لڑکے ہی نہیں، لڑکیاں بھی شامل ہیں جو خود پردے کے نظام کی حمایت کرتی ہیں اور ان مردوں کو ٹرول کرتی ہیں جو کروا چوتھ مناتے ہیں یعنی بیوی کی لمبی عمر کے لیے دن بھر بھوکے رہتے ہیں اور انھیں 'نامرد' کے طور پر بیان کرتی ہیں۔گروپ میں رہتے ہوئے ایچ آر نے کبھی اپنی ذات کو ظاہر نہیں کیا، لیکن یہ ان کے لیے بہت تکلیف دہ ہو گیا تھا۔یہ بھی پڑھیےبُلی بائی ایپ کیس: ’ہم لڑکیاں بہت مشکل وقت سے گزر رہی ہیں لیکن انشااللہ ہم اس معاملے کو انجام تک پہنچائیں گی‘مسلمان خواتین کو ریپ کی دھمکیاں اور آن لائن ’بولی‘ کے واقعات، پولیس نے اب تک کیا کیا ہے؟انڈیا میں مسلمانوں سے نفرت کی بازگشت خلیجی ممالک تک پہنچ گئیوہ کہتے ہیں کہ 'میں ان کو سمجھاتا تھا لیکن وہ کوئی بات سننے کو تیار نہیں تھے۔ کبھی کبھی ایسا لگتا تھا کہ ان کے پاس دل ہی نہیں ہے۔ وہ یہ بھی کہتے تھے کہ ایسے مرد بنو جسے کسی کی باتوں کی پرواہ نہ ہو۔ اپنی بات کو تسلیم کرانے کے لیے کسی بھی حد تک جا سکے، لیکن میں کسی کو تکلیف نہیں پہنچانا چاہتا تھا۔'ایچ آر کے مطابق، وہ لنچنگ کی تصویریں شیئر کرتے تھے اور شیخی مارتے تھے کہ کس طرح انھوں نے اپنے علاقے میں ایک مسلمان لڑکے کو مارا پیٹا۔آخر کار ايچ آر نے اس گروپ اور 'ٹریڈ' برادری کو چھوڑ دیا اور اب اپنے جیسے دوسروں کے ساتھ مل کر ٹریڈ کو روکنے کا کام کر رہے ہیں۔ٹریڈس سے اتفاق نہ کرنے والا دائیاں بازو: رائتہٹریڈس ان دائیں بازو کے لوگوں کو جو ان کے نقطہ نظر سے متفق نہیں تھے 'رائتہ' کہنے لگے، یعنی وہ لوگ جو 'رائتہ پھیلاتے رہتے ہیں' یا عام زبان میں کہیں تو بات کو بڑھاتے رہتے ہیں۔مونا شرما ہندو ہیں اور دائیں بازو کے نظریات کی حامل ہیں۔ وہ رائتہ کی تعریف کے ضمن میں آتی ہیں لیکن انھیں یہ اصطلاح توہین آمیز لگتی ہے۔ٹریڈ اور رائتہ کے درمیان فرق کی وضاحت کرتے ہوئے مونا کہتی ہیں: 'رائتہ والے سنگھی ہوتے ہیں اور وہ بی جے پی، دائیاں بازو، ہندوتوا کے حامی ہیں جو یوگی، مودی جیسے لیڈروں کو پسند کرتے ہیں، لیکن ٹریڈ کے خلاف، 'رائتہ' والے اپنے نظریات قانون کے دائرے میں رہتے ہوئے پیش کرتے ہیں۔'مونا شرما کے مطابق ان کے 'ترقی پسند' نظریات کی وجہ سے انھیں ٹریڈ کی جانب سے نشانہ بنایا گیا، انھیں 'رنڈی' جیسے نازیبا الفاظ کہے گئے، اور ان کے شوہر کی ذاتی معلومات کو عام کیا گیا۔مونا کا کہنا ہے کہ وہ خود لبرل اور بائیں بازو کے نظریات سے وابستہ لوگوں کو ٹرول کرتی ہیں اور ان سے مباحثہ کرتی ہیں لیکن ٹریڈ برادری کو زیادہ خطرناک قرار دیتی ہیں۔بی بی سی سے بات چیت کرتے ہوئے انھوں نے بتایا کہ 'ان کے خیالات وہی ہیں جو طالبان کے ہیں کہ خواتین گھر میں رہیں، بچے پیدا کریں، نقاب پہنیں، زیادہ نہ پڑھیں، محبت کی شادیاں نہ کریں۔ وہ مضبوط ہوں گی تو امن و امان ختم ہو جائے گا، خواتین کی زندگی 16ویں صدی میں واپس چلی جائے گی۔'مونا کے مطابق سنہ 2020 میں جب کووڈ انفیکشن کو روکنے کے لیے پہلا لاک ڈاؤن نافذ کیا گیا تھا، اسی وقت تقریباً اس طرح کے ٹریڈ اکاؤنٹس بہت فعال ہو گئے۔وہ بتاتی ہیں: 'پہلے تو وہ بی جے پی کے حامی لگتے تھے۔ ہماری طرح وہ بھی اسلام، فسادات اور دہشت گردی کے خلاف بولتے تھے، لیکن جب مجھ جیسی دائیں بازو کی ہندو خواتین نے ان کے قدامپ پرست نظریے پر سوال اٹھانا شروع کیے تو انھوں نے ہمیں نشانہ بنانا شروع کر دیا۔'انھیں شراب پینے والی، مغربی لباس پہننے والی جدید تعلیم یافتہ خواتین برداشت نہیں ہیں۔ ہم ان کے لیے کامل ہندو نہیں ہیں کیونکہ ہم دلتوں اور مسلمانوں کے خلاف تشدد کا پرچار نہیں کرتے۔'مونا کے مطابق ٹریڈ والے وزیر اعظم مودی کو بھی پسند نہیں کرتے، انھیں ہندو راشٹر بنانے کے لیے کارگر نہیں سمجھتے اور انھیں 'مولانا مودی' کہتے ہیں۔دائیں بازو کے نظریے پر مضامین لکھنے والے کالم نگار ابھیشیک بنرجی بھی خود کو 'رائتہ' والا کہتے ہیں اور دائیں بازو کے ان مختلف دھڑوں کا موازنہ بائیں بازو کے مختلف دھڑوں سے کرتے ہیں۔بی بی سی سے بات چیت میں انھوں نے کہا کہ دائیں بازو کی یہ تقسیم کافی عرصے سے موجود ہے لیکن اب یہ بحث میں آرہی ہیں کیونکہ دائیاں بازو اقتدار میں ہے، وہ سیاست پر حاوی ہے اور یہ دائیں بازو کے درمیان عام لوگوں میں مقبول ہو رہا ہے۔'ٹریڈس' اور 'رائتہ' کے علاوہ انٹرنیٹ کی دنیا میں 'یونینسٹ' اور 'بلیک پیلرز' جیسے نظریات بھی ہیں۔اس دنیا سے وابستہ ایک شخص کے مطابق جو لوگ خود کو یونینسٹ کہتے ہیں وہ دلتوں کو اچھوت اور ناپاک سمجھتے ہیں اور انھیں اس دنیا سے ختم کرنے کی بات کرتے ہیں۔اور 'بلیک پیلرز' وہ لوگ ہیں جو یہ مان چکے ہیں کہ انڈیا کبھی بھی ہندو راشٹر نہیں بنے گا اور اس مسئلے کی جڑ سیکولر جمہوریت ہے۔جب سے میڈیا نے ٹریڈس اور رائتہ پر لکھنا شروع کیا اور اس سے پہلے پولیس نے بلی بائی اور سلی ڈیل موبائل ایپ بنانے والوں کے خلاف کریک ڈاؤن شروع کیا، تب سے ان دھڑوں سے جڑے بہت سے لوگوں کے لہجے بدل گئے، یا وہ اپنے اکاؤنٹس بند کرکے روپوش ہو گئے۔،تصویر کا ذریعہSOCIAL MEDIAسلی-بلی معاملے میں چھر افراد کو گرفتار کیا جا چکا ہے لیکن پھر بھی ٹویٹر، انسٹاگرام، یوٹیوب، ریڈٹ اور ٹیلی گرام جیسی ایپس پر نفرت پھیلانے کا سلسلہ جاری ہے۔ممبئی پولیس کی ڈی سی پی سائبر کرائم رشمی کرندیکر نے بی بی سی سے بات کرتے ہوئے کہا کہ پولیس معاملے کی تحقیقات کر رہی ہے اور جلد ہی نتیجہ سامنے آئے گا۔پولیس کے مطابق اس کی ایک بڑی وجہ غیر ملکی سوشل میڈیا کمپنیوں کی جانب سے ضروری تعاون کی کمی ہے۔ممبئی پولیس کے سپیشل آئی جی برجیش سنگھ بتاتے ہیں: 'جب ہم معلومات کے لیے سوشل میڈیا پلیٹ فارمز کو لکھتے ہیں، تو جواب آتا ہے کہ وہ صرف امریکی قانون کی پیروی کریں گے، اور معلومات تبھی دیں گے جب وہ فیصلہ کریں گے کہ جرم ہوا ہے یا نہیں۔'سلی ڈیلز اور بلی بائی موبائل ایپس کے معاملے میں ہونے والی گرفتاریوں کے بارے میں ان کا کہنا ہے کہ ایپس کو ٹریک کرنا آسان ہوتا ہے۔برجیش سنگھ کا کہنا ہے کہ 'ایپ سٹور سے ہم یہ معلوم کر سکتے ہیں کہ یہ ایپ کس نے بنائی ہے اور اس کے بعد مزید تفتیش بھی آسانی سے ہو جاتی ہے، لیکن جب ایک نظریہ کے لوگ سوشل میڈیا پر کسی گروپ میں کام کرتے ہیں تو ان کی معلومات اسی پلیٹ فارم پر دستیاب ہوتی ہیں۔ پلیٹ فارم اگر چاہے تو ہمیں اپنی ڈیوائس، ماڈل نمبر، آپریٹنگ سسٹم، لوکیشن، ان کے تیار کردہ دوسرے اکاؤنٹ، اگر وہ وی پی این یا ٹور استعمال کر رہے ہیں یا بوٹ جیسا برتاؤ کر رہے ہیں، یہ سب بتا سکتے ہیں لیکن وہ نہیں بتاتے۔'برجیش سنگھ کے مطابق، قانون کے نظام میں لاکھوں اکاؤنٹس کی نگرانی اور ان کا پتا لگانے کے لیے کافی سہولیات موجود نہیں ہیں، اس لیے پولیس صرف اس وقت کارروائی کر پاتی ہے جب ان کے پاس کوئی شکایت آتی ہے۔بی بی سی کے ساتھ بات چیت میں، کئی ہینڈلز نے 'ٹریڈ' کی بڑھتی ہوئی مقبولیت کو سوشل میڈیا پر دائیں بازو کے دیگر مقبول 'ٹریڈس' جیسے ہینڈلز کے خلاف کریک ڈاؤن نہ کرنے، ان کی نفرت انگیز مواد کی مذمت نہ کرنے اور خاموشی سے اسے قبول کرنے کو ایک بڑی وجہ قرار دیا ہے۔لیکن کالم نگار ابھیشیک بنرجی اس بات کو نہیں مانتے۔ وہ کہتے ہیں: 'میں نے تشدد کی حمایت کرنے یا تجارت کو فروغ دینے والا کوئی بڑا ہینڈل نہیں دیکھا، اور کون کس کی حوصلہ افزائی کرتا ہے یہ صرف ایک خیال ہے۔ یہ الزام درست نہیں ہے۔'ابھیشیک کے مطابق ان گروپس کو ختم نہیں کیا جا سکتا، انھیں صرف کنٹرول یا قانون کے ذریعے ہی کنٹرول کیا جا سکتا ہے۔یوٹیوبر رتیش جھا خود کو اس کا شکار بتاتے ہیں اور جو پاکستانی لڑکیوں کی تصاویر کی لائیو سٹریمنگ کے بعد ہونے والی شدید تنقید کے بعد بالکل تنہا رہ گئے ہیں۔ ان کا کہنا ہے کہ لوگوں نے خود کو ان سے دور کر لیا ہے اور وہ میڈیا کمپنی میں اپنی ملازمت بھی گنوا بیٹھے ہیں۔وہ کہتے ہیں: 'میں اب سمجھ گیا ہوں کہ اس سب کا کوئی فائدہ نہیں ہے۔ اس سے نہ تو معصوم لوگوں کو فائدہ ہوا ہے اور نہ ہی مجھے کوئی فائدہ ہوا۔ صرف ان لوگوں کو فائدہ ہوا ہے جو اس ماحول کے تحت اپنا خفیہ ایجنڈا چلا رہے ہیں۔ ہم تو صرف اس ببل میں استعمال ہو رہے ہیں۔'
Science,،تصویر کا ذریعہGetty Imagesکیا آپ کےگھر میں کبھی یہ بحث ہوئی کہ ماں باپ کا لاڈلا بچہ کون ہے؟ یا پھر یہ سوال اٹھا ہو کہ کس بچے کو زیادہ توجہ دی جاتی ہے؟یہ ایک ایسا سوال ہے جو کسی نہ کسی شکل میں تقریباً ہر اس گھر میں موجود ہوتا ہے جہاں بچوں کی تعداد ایک سے زیادہ ہو۔ کس کو زیادہ پیار ملتا ہے؟ کون ماں کی آنکھوں کا تارہ ہے؟ باپ کس کی ضد پوری کرتا ہے اور غصہ کس کے حصے میں آتا ہے؟اسی سے جڑا ایک اور سوال بھی ہے۔ کیا گھر کا بڑا بچہ لاڈلا ہوتا ہے یا چھوٹا؟ فارسی کی ایک کہاوت ہے کہ سگ باش، برادرِ خورد مباش۔ یعنی کتا بن جا لیکن چھوٹا بھائی مت بن۔ اس کہاوت کی وجہ تسمیہ غالباً چھوٹوں کی یہ شکایت ہو گی کہ ہر کوئی انہی پر حکم چلاتا ہے۔ لیکن بڑوں کی اپنی شکایات ہیں اور منجھلوں کے اپنے مسائل۔ عام تاثر یہ ہے کہ بڑے سب کچھ منوا لیتے ہیں لیکن ان پر ذمہ داری بھی زیادہ ہوتی ہے۔ چھوٹوں کے حصے میں پیار زیادہ آتا ہے تو انھیں اس کا حساب بھی اسی طرح فرمانبرداری کر کے چکانا پڑتا ہے۔ جب کہ منجھلے سمجھتے ہیں کہ وہ خاندان کا ایسا پسہ ہوا طبقہ ہیں جن کو نہ تو وہ توجہ ملتی ہے جو پہلے بچے کے نصیب میں آتی ہے اور نہ ہی وہ پیار جو چھوٹوں کو بن مانگے ہی وصول ہو جاتا ہے۔سوال یہ ہے کہ کیا اس رجحان کے پیچھے چھپی کوئی سائنسی وجوہات بھی ہیں؟ کیا ماں باپ اپنے بچوں میں فرق کرتے ہیں؟ اس کا سادہ جواب ہاں میں ہے۔ لیکن اس کی وجوہات کیا ہیں، یہ ایک دلچسپ معاملہ ہے۔،تصویر کا ذریعہGetty Imagesاس سوال کا درست اور سچا جواب دینا ہر کسی کے لیے آسان نہیں ہوتا۔ بچوں کی ناراضگی کا خوف ایک طرف، والدین اکثر یہ ماننے سے انکار ہی کر دیتے ہیں کہ وہ کسی ایک کو دوسرے سے زیادہ توجہ دیتے ہیں۔لیکن ایسا ہوتا ہے۔ سارہ (فرضی نام) کے دو بچے ہیں۔ وہ کہتی ہیں کہ انہیں دوسرے بچے کی پیدائش پر ہی محسوس ہو گیا تھا کہ وہ ہی ان کو زیادہ پیارا ہے۔ وہ کہتی ہیں کہ مجھے دونوں سے ہی پیار ہے لیکن چھوٹے میں کچھ ایسی بات ہے جو بڑے میں نہیں۔اس کی وجہ کیا ہو سکتی ہے؟ سارہ کے خیال میں پہلے بچے کی پیدائش پر ہی اس کی صحت کی خرابی کے باعث اسے ان سے لے لیا گیا تھا اور 24 گھنٹوں تک وہ اسے دیکھ ہی نہیں پائی تھیں۔ ’شاید یہی وہ وقت ہوتا ہے جب ماں کے دل میں بچے کے لیے جذبات پنپتے ہیں جو دوسرے بچے کی پیدائش پر ممکن ہوا۔’ اب جب ان کے بچے بڑے ہو چکے ہیں تو کیا صورت حال ہے؟ سارہ کہتی ہیں کہ اگر میں اپنے چھوٹے بیٹے کو رات کے دو بجے بھی فون کروں تو وہ جہاں ہو دوڑا چلا آتا ہے۔ ’وہ شائستہ، دوستانہ، ملنسار طبیعت کا ایسا شخص ہے جو کسی بھی وقت کسی کی بھی مدد کے لیے تیار ہوتا ہے۔ لیکن بڑے بیٹے سے تو ملنے کے لیے بھی اس سے وقت مانگنا پڑتا ہے۔’سارہ کے مطابق کئی سال وہ اس تذبذب کا شکار رہیں کہ بچوں میں فرق کرنا درست ہے بھی یا نہیں؟ لیکن وہ کہتی ہیں کہ ’اب میں اس حقیقت کو جھٹلا نہیں سکتی۔ یہ مشکل تھا لیکن مجھے کوئی احساس جرم نہیں۔ موقع ملے تو میں اس پر ایک کتاب لکھ سکتی ہوں کہ میں ایک بچے کو دوسرے سے زیادہ پیار کیوں کرتی ہوں۔’ سارہ کا معاملہ ذرا منفرد اس لیے ہے کیوں کہ زیادہ تر والدین اس موضوع پر بات نہیں کرتے حالانکہ ڈھکے چھپے طریقے سے وہ بچوں میں فرق ضرور کرتے ہیں۔ اور یہ بات اب تحقیق سے ثابت ہوچکی ہے کہ زیادہ تر والدین کا کوئی نہ کوئی فیورٹ بچہ ضرور ہوتا ہے۔والدین خصوصاً مائیں کیوں ایک اولاد سے زیادہ پیار کرتی ہیں؟،تصویر کا ذریعہMagnum Photosاس بات کے کئی شواہد ہیں کہ اگر بچوں میں سے کسی کو یہ لگے کہ وہ پسندیدہ نہیں تو اس کے اثرات بچے کی شخصیت پر پڑتے ہیں اور ساتھ ہی ساتھ بچوں میں لڑائی کی وجہ بھی بنتی ہے۔ اس لیے یہ حیران کن نہیں کہ اکثر والدین کوشش کرتے ہیں کہ بچوں پر یہ ظاہر نہ ہو کہ ان کو کون زیادہ پیارا ہے۔ دلچسپ بات یہ ہے کہ تحقیق سے یہ بھی ثابت ہوتا ہے کہ جہاں والدین بچوں میں فرق کرتے ہیں وہیں بچوں کو اس بات کا علم نہیں ہو پاتا۔ ایسے میں سوال اٹھتا ہے کہ والدین کس طرح سے بچوں میں فرق کے احساس کا خیال رکھتے ہیں؟ماریہ ایک ماہر نفسیات ہیں۔ وہ کہتی ہیں کہ سب والدین نہیں، لیکن زیادہ تر کا کوئی نہ کوئی فیورٹ بچہ ہوتا ہے۔ ’تحقیق سے ثابت ہوتا ہے کہ مائیں خاص طور پر ایسے بچوں کو زیادہ پیار کرتی ہیں جس کی اقدار ان سے ملتی ہوں اور جو خاندان کو اپنے کام اور اپنی خواہشات پر فوقیت دے۔’وجوہات جو بھی ہوں، کئی تحقیقات ایسی ہیں جو یہ ثابت کرتی ہیں کہ والدین مانیں یا نہ مانیں، ان کا کوئی نہ کوئی فیورٹ بچہ ضرور ہوتا ہے۔ ایک ایسی ہی تحقیق میں برطانیہ میں 74 فیصد ماوں اور 70 فیصد باپوں نے ایک اولاد کی طرف زیادہ رجحان دکھایا۔لیکن والدین اس کا اقرار نہیں کرتے۔ ایک اور تحقیق میں جب والدین سے یہی سوال کیا گیا تو صرف 10 فیصد نے اقرار کیا کہ ہاں ان کا ایک بچہ فیورٹ ہے۔ اس کا مطلب یہ ہے کہ والدین کے لیے یہ ایک ایسا خاندانی راز ہے جسے وہ سینے میں چھپائے رکھنا چاہتے ہیں۔یہ بھی پڑھیےبچوں کی پرورش کا مغربی طریقہ کتنا عجیب ہے’کیا ماں کا حق نہیں تھا کہ بیٹا اس کا سہارا بنتا؟‘اچھے والدین بننے کے لیے یہ پانچ باتیں یاد رکھیںوالدین جنھیں بچوں کے ہونے پر پچھتاوا ایسے کیسز میں جہاں والدین نے بچوں میں تفریق کا اقرار کیا، یہ پتہ چلا کہ اس کا تعلق بچوں کی پیدائش کی ترتیب سے بھی ہے۔ ایک سروے کے مطابق زیادہ تر والدین نے سب سے چھوٹے بچے کو پسندیدہ ترین قرار دیا۔دو اولادوں والے تقریباً 62 فیصد نے اقرار کیا کہ ان کا سب سے چھوٹا بچہ انھیں سب سے پیارا ہے۔ ایسے والدین جن کے تین یا زیادہ بچے تھے، ان میں سے 43 فیصد نے بھی سب سے آخر میں پیدا ہونے والے کو سب سے لاڈلا قرار دیا۔ جب کہ ایک تہائی نے درمیانے اور صرف 19 فیصد نے بڑے کو فیورٹ مانا۔ ڈاکٹر وجیتی سنھ نیو یارک کے ماوئنٹ سینائی ہسپتال میں کلینیکل سائیکالوجسٹ ہیں۔ بی بی سی سے بات کرتے ہوئے ان کا کہنا تھا کہ بچوں میں فرق کی ایک بڑی وجہ یہ بھی ہوتی ہے کہ شروع میں ماں باپ نا تجربہ کار ہوتے ہیں اور وقت کے ساتھ ان کی بھی تربیت ہوتی ہے کہ بچے کا خیال کیسے رکھنا ہے، کیسے اس میں اچھی عادات منتقل کی جا سکتی ہیں۔وہ کہتی ہیں کہ والدین زیادہ تر ایسے بچے کو زیادہ پیار کرتے ہوں جس میں انھیں اپنی مشابہت نظر آتی ہو یا جو ان کے خیال میں بطور والدین ان کی کامیابی کا ثبوت ہو۔ ’سب سے چھوٹے بچے وہ ہوتے ہیں جن کی پیدائش کے وقت تک والدین کو تجربہ بھی مل چکا ہوتا ہے اور وہ زیادہ پر اعتماد بھی ہوتے ہیں۔’،تصویر کا ذریعہGetty Imagesزیادہ تر ایسے والدین جنھیں اپنا ایک بچہ زیادہ پیارا ہوتا ہے ایک احساس جرم میں مبتلا رہتے ہیں۔ انھیں یہ خیال تنگ کرتا رہتا ہے کہ کہیں ان کے جذبات کی وجہ سے بچے کی خود اعتمادی اور اس کی شخصیت کو نقصان نہ ہو۔ ڈاکٹر وجیتی کہتی ہے کہ ایسا ہو بھی سکتا ہے۔ ایسے بچے جنھیں یہ محسوس ہو کہ انھیں زیادہ توجہ نہیں دی جا رہی وہ احساس کمتری کا شکار ہو سکتے ہیں۔ ’ان میں یہ خیال مضبوط ہو سکتا ہے کہ وہ تو پیار کرنے کے لائق نہیں ہیں یا ان میں کوئی ایسی بات ہی نھیں کہ دوسرے ان سے پیار کریں۔’ ’اس خیال سے خوف اور عدم تحفظ جنم لے سکتا ہے جس کا ایک نتیجہ یہ بھی نکل سکتا ہے کہ ایسے بچے اپنے ارد گرد موجود لوگوں سے زیادہ ہی گھلنے ملنے کی کوشش کریں۔ یہ بھی ممکن ہے کہ ایسا بچہ ایک خول میں چلا جائے۔’ مثبت بات یہ ہے کہ ان خدشات کے باوجود شواہد اور تحقیق کے مطابق جب تک والدین کا بچوں سے برتاو میں فرق بہت واضح نہ ہو، زیادہ تر بچوں کو اس سے کوئی فرق نہیں پڑتا کہ ماں باپ کے لیے وہ کم پسندیدہ ہیں۔بلکہ زیادہ تر بچوں کو تو کبھی یہ علم ہی نہیں ہوتا کہ ان کے والدین کس کو زیادہ ترجیح اور پیار دے رہے ہیں۔  ایک ایسی ہی تحقیق میں جب یہ سوال کیا گیا کہ والدین کا فیورٹ کون ہے تو پانچ میں سے چار کے تناسب سے جواب ملا کہ وہ نہیں بلکہ دوسرا ہے۔ ایسی ہی ایک تحقیق میں 60 فیصد بچوں نے خاندان میں فیورٹ کا غلط اندازہ لگایا۔ماریہ کہتی ہیں کہ زیادہ تر بچے یہ فرض کر لیتے ہیں کہ سب سے بڑا یا پھر سب سے چھوٹا ہی والدین کا فیورٹ ہے یا پھر وہ بچہ جو سب سے کامیاب ہے اور ماں باپ کو زیادہ تنگ نہیں کرتا۔ دوسری طرف والدین کے لیے وجوہات بلکل مختلف ہوتی ہیں۔ جیسا کہ کون سے بچہ ہے جسے زیادہ مشکلات کا سامنا ہے یا کون سا بچہ ان سے زیادہ ملتا جلتا ہے۔ تو کیا ہم یہ سمجھیں کہ ماں باپ کو کون زیادہ پسند ہے اس سے کوئی فرق نہیں پڑتا اور یہ صرف خاندان اور گھر میں ہونے والی ہلکی پھلکی نوک جھوک کا حصہ ہے؟ ماریہ کہتی ہیں کہ ان کے اپنے بچے بھی ہر وقت یہ مذاق کرتے رہتے ہیں کہ کون زیادہ فیورٹ ہے۔ماریہ کہتی ہیں کہ ایسا ممکن ہے کہ کسی دن مجھے کسی ایک بچے پر زیادہ پیار آئے جس کی کوئی بھی وجہ ہو سکتی ہے۔ لیکن اہم بات جسے یاد رکھنا ضروری ہے وہ یہ ہے کہ فیورٹ ہونے کا مطلب یہ ہرگز نہیں کہ والدین باقی بچوں سے کم پیار کرتے ہیں۔ 
Science,،تصویر کا ذریعہAlamyیہ کائنات عدم سے وجود میں کیسے آئی یا جسے ہم عدم سمجھتے ہیں اُس سطح پر کیا کسی کا وجود تھا؟ یہ ایک پُراسرار معمہ ہے۔ لیکن قدرت کے یہ راز چند ماہرینِ طبیعیات کو کائنات کے وجود میں آنے سے پہلے کے دور کو جاننے کی کوششوں کو روک نہیں سکی ہے۔ میرا خیال ہے کہ عدمِ وجود سے عدمِ وجود ہی نکلتا ہے۔ کسی شہ کے وجود میں آنے کے لیے کسی مادّے کے وجود کا یا اجزا کا ہونا ضروری ہے، اور ان کا حصول بھی ممکن ہونا چاہیے، اس کے علاوہ بھی کچھ ہونا چاہیے۔ وہ مادّہ کہاں سے آیا جس کی وجہ سے 'انفجارِ کبیر' (بِگ بین کا دھماکہ) ہوا، اور سب سے پہلے تو یہ کہ ایسا کیا ہوا کہ وہ مادّہ وجود میں آیا؟ یہ سوال آسٹریلیا کے پیٹر نے کیا۔ بی بی سی کی کائنات کے بارے میں حالیہ سیریز ’یونیورس‘ میں معروف طبیعیات دان برائن کاکس نے خبردار کیا کہ 'آخری ستارہ آہستہ آہستہ ٹھنڈا ہو جائے گا اور ختم ہو جائے گا۔ اس کے ختم ہو جانے کے ساتھ کائنات ایک بار پھر خالی ہو جائے گی، بغیر روشنی کے، بغیر زندگی کے، یا بغیر معنی کے۔'اس آخری ستارے کے دھندلا ہونے کے ساتھ صرف ایک لامحدود طویل، تاریک دور کا آغاز ہوگا۔ تمام مادّے کو آخرکار کائنات کا دیو ہیکل 'سیاہ سوراخ' (بلیک ہولز) نگل لے گا، جس کے نتیجے میں روشنی کی مدھم ترین جھلک بخارات میں تبدیل ہو جائے گی۔ کائنات ہمیشہ باہر کی طرف پھیلے گی یہاں تک کہ وہ مدھم روشنی بھی اتنی زیادہ پھیل جائے گی کہ اس کا وجود تقریباً معدوم ہو جائے گا۔ ایک لحاظ سے کائنات میں تمام سرگرمیاں بند ہو جائیں گی۔کیا واقعی ایسا ہوگا؟ عجیب بات یہ ہے کہ علومِ کائنات کے کچھ ماہرین (کاسمولوجسٹس) اس بات پر یقین رکھتے ہیں کہ ایک پچھلی، ٹھنڈی اندھیری خالی کائنات جو ہمارے مستقبل بعید میں موجود ہے، ہمارے اپنے ہی انفجارِ کبیر' (بگ بینگ) کا ذریعہ یا سبب ہو سکتی تھی۔لیکن اس سے پہلے کہ ہم اس مقام تک پہنچیں آئیے اس پر ایک نظر ڈالتے ہیں کہ 'مادّہ' - ٹھوس جسمانی مادہ - سب سے پہلے کیسے وجود میں آیا۔ اگر ہم ایٹموں یا مالیکیولز سے بنے مستحکم مادّے کی ابتدا کی وضاحت کرنا چاہتے ہیں تو یقیناً بگ بینگ کے آس پاس اس میں سے کوئی چیز موجود نہیں تھی اور نہ ہی اس کے بعد کے کروڑوں سالوں تک اس کا کوئی وجود تھا۔ درحقیقت ہمیں اس بات کی کافی سمجھ ہے کہ ایک بار جب حالات کافی ٹھنڈے ہو جاتے ہیں تو پیچیدہ مادے کے مستحکم ہونے کے لیے پہلے ایٹم کس طرح سادہ ذرات سے بنتے ہیں، یہ ایٹم بعد میں ستاروں کے اندر بھاری عناصر میں مل جاتے ہیں۔ لیکن یہ وضاحت اس سوال کا جواب نہیں دیتی ہے کہ عدم سے کسی شہ کا وجود کیسے ظہور میں آیا۔تو آئیے ہم اس سے بھی مزید پیچھے کے وقت میں سوچتے ہیں۔ کسی بھی قسم کے پہلے طویل عرصے تک رہنے والے مادے کے ذرّات پروٹون اور نیوٹران تھے، جو مل کر ایٹم نیوکلئس بناتے ہیں۔ یہ بگ بینگ کے بعد ایک سیکنڈ کے دس ہزارویں حصے کے قریب وجود میں آئے۔ اس نقطہ سے پہلے لفظ کے کسی بھی واقف معنی میں واقعی کوئی مادّہ وجود نہیں رکھتا تھا، لیکن طبیعیات (فزکس) ہمیں ٹائم لائن کو پیچھے کی طرف کھوج لگانے کی اجازت دیتی ہے - جسمانی عمل (فیزیکل پروسس) تک جو کسی بھی مستحکم مادّے کی پیش گوئی کرتے ہیں۔یہ کھوج ہمیں نام نہاد 'عظیم متحدہ عہد' کے تصور کی طرف لے جاتا ہے۔ اب تک ہم قیاس آرائی پر مبنی طبیعیات کے دائرے میں آ چکے ہیں کیونکہ ہم اپنے تجربات میں اتنی گہرائی یا گیرائی پیدا نہیں کر سکتے کہ اس وقت جو عمل چل رہے تھے ان کی تحقیقات کر سکیں۔ لیکن ایک قابل فہم مفروضہ یہ ہے کہ طبعی دنیا مختصر مدت کے ابتدائی ذرّات کے مائع کی صورت کے مادّے (سُوپ) سے بنی تھی، جس میں کوارک، پروٹون اور نیوٹران کے 'بلڈنگ بلاکس' بھی شامل ہیں۔ مادّہ اور 'ضدِّ مادّہ' (اینٹی میٹر) دونوں تقریباً برابر مقدار میں موجود تھے۔ ہر قسم کے مادّے کے ذرّے، جیسے ہر کوارک، میں ایک اینٹی میٹر 'آئینے کی تصویر' کی مانند اس کا ساتھی ہوتا ہے، جو قریب قریب ایک جیسا ہوتا ہے، صرف ایک پہلو میں مختلف ہوتا ہے۔ تاہم جب مادّہ اور ضدِّ مادّہ آپس میں ملتے ہیں تو توانائی کی ایک چمک میں فنا ہو جاتے ہیں، یعنی یہ ذرات مسلسل تخلیق اور تباہ ہوتے رہتے ہیں۔،تصویر کا ذریعہScience History Images/Alamyبِگ بین کے دھماکے کے فوراً بعد پہلے مرحلے میں کائنات ذرّات کے گرم ترین مائع مادّے کی صورت میں تھی جہاں کائناتی وقت کا وجود ابھی پیدا ہونا تھالیکن سب سے پہلی بات تو یہ ہے کہ ذرّات کیسے وجود میں آئے؟ کوانٹم فیلڈ تھیوری ہمیں بتاتی ہے کہ ایک خلا بھی جو کہ خالی سپیس ٹائم سے مطابقت رکھتا ہے، توانائی کے اتار چڑھاؤ کی صورت میں وہ بھی ایک ٹھوس جسمانی سرگرمی سے بھرا ہوا ہے۔ یہ اتار چڑھاؤ ذرّات کے باہر نکلنے کو جنم دے سکتا ہے، اور یہ صرف تھوڑی دیر بعد غائب ہو جاتا ہے۔ یہ حقیقی طبیعیات کے بجائے ایک ریاضیاتی مفروضہ لگتا ہے، لیکن ایسے ذرّات کو لاتعداد تجربات میں دیکھا گیا ہے۔عدم کے دور کے زماں و مکاں کے خلائی وقت (سپیس ٹائم ویکیوم سٹیٹ) کے دوران ذرّات مسلسل تخلیق اور تباہ ہونے کے ساتھ جھلس بھی رہے ہوتے ہیں، بظاہر یہ سب  'عدم سے وجود' کا لمحہ بنتا ہے۔ لیکن شاید یہ سب ہمیں واقعی بتاتا ہے کہ کوانٹم ویکیوم (اس کے نام کے باوجود) ایک وجود رکھنے والی چیز ہے، نہ کہ کسی عدم کا نام ہے۔ فلسفی ڈیوڈ البرٹ نے بگ بین نظریے پر ایک یادگار تنقید کی ہے جو اس طرح سے عدم سے کسی شہ کے وجود میں آنے کے بارے میں ایک وضاحت پیش کرنے کا امکان پیدا کرتی ہے۔ فرض کریں کہ ہم پوچھتے ہیں کہ 'خلائی وقت' (سپیس ٹائم) خود کہاں سے پیدا ہوا؟ اس کے بعد ہم گھڑی کو مزید پیچھے موڑتے ہوئے، حقیقی معنوں میں قدیم 'پلانک عہد' (بِگ بین کے فوراً بعد کے چند بہت ہی مختصر سے لمحے ہیں) میں جا سکتے ہیں - کائنات کی تاریخ میں اتنا ابتدائی دور کہ طبیعیات کے ہمارے بہترین نظریات اُس کا مطالعہ کرتے ہوئے بکھر گئے۔ یہ دور بگ بینگ کے بعد ایک سیکنڈ کے کھربویں کے کھربویں حصے کا صرف کروڑواں حصہ بنتا ہے۔ اس مقام پر جگہ اور وقت خود کوانٹم اتار چڑھاؤ کے تابع ہو گئے۔ طبیعیات دان عام طور پر کوانٹم میکانکس کے ساتھ الگ الگ کام کرتے ہیں، جو عمومی اضافیت (جنرل ریلیٹیویٹی) کے ساتھ، جو بڑے، کائناتی پیمانوں پر لاگو ہوتا ہے، ذرات کے 'مائیکرو ورلڈ' کا مطالعہ کرتے ہیں۔ لیکن 'پلانک عہد' کو صحیح معنوں میں سمجھنے کے لیے ہمیں دونوں کو ملا کر کوانٹم گریویٹی کے ایک مکمل نظریہ کی ضرورت ہے۔ہمارے پاس ابھی تک کوانٹم گریویٹی کا کوئی مکمل نظریہ نہیں ہے، لیکن کوششیں ہو رہی ہیں - جیسے سٹرنگ تھیوری اور لوپ کوانٹم گریویٹی۔ ان کوششوں میں عام جگہ اور وقت کو کسی گہرے سمندر کی سطح پر لہروں کی طرح ابھرتے ہوئے دیکھا جاتا ہے۔ خلا اور وقت کے طور پر ہم جو کچھ تجربہ کرتے ہیں وہ کوانٹم پروسیسز کی پیداوار ہیں جو ایک گہری، خوردبین سطح پر کام کرتے ہیں - ایسے عمل جو مائیکروسکوپک دنیا میں جڑی ہوئی مخلوقات کے طور پر ہمارے لیے زیادہ معنی نہیں رکھتے ہیں۔ہم زیادہ سے زیادہ یہ بات اعتماد سے کہہ سکتے ہیں کہ ابھی تک علم طبیعیات کو ایسا کوئی مصدقہ ثبوت نہیں ملا ہے کہ کوئی مادّہ عدم سے وجود میں آتا ہے 'پلانک عہد' میں جگہ اور وقت کے بارے میں ہماری عام سمجھ بوجھ جواب دے دیتی ہے اس لیے اب ہم وجہ اور اثر کی اپنی عام سمجھ بوجھ پر بھروسہ نہیں کر سکتے ہیں۔ اس کے باوجود کوانٹم گریویٹی کے تمام ممکنہ نظریات کسی ایسی طبعی چیز کو بیان کرتے ہیں جو 'پلانک عہد' میں ہو رہی تھی --- عام جگہ اور وقت کا کچھ کوانٹم پیش خیمہ۔ لیکن یہ کہاں سے آیا؟یہاں تک کہ اگر ایک وجہ کا اطلاق کسی عام انداز میں نہیں ہوتا ہے، تب بھی یہ ممکن ہو سکتا ہے کہ 'پلانک-ایپوک'  کائنات کے ایک جزو کی کیس دوسرے انداز یا کسی دوسرے لحاظ سے وضاحت کی جائے۔ بدقسمتی سے اب تک ہماری بہترین طبیعیات بھی اس قسم کے سوالات کے جوابات فراہم کرنے میں مکمل طور پر ناکام نظر آتی ہے۔ جب تک ہم 'ہر چیز کے نظریہ' کی طرف مزید پیش رفت نہیں کرتے ہیں ہم کوئی حتمی جواب نہیں دے پائیں گے۔ اس مرحلے پر ہم زیادہ سے زیادہ یہ بات اعتماد سے کہہ سکتے ہیں کہ ابھی تک علم طبیعیات کو ایسا کوئی مصدقہ ثبوت نہیں ملا ہے کہ کوئی مادّہ عدم سے وجود میں آتا ہے ۔اس سوال کا صحیح معنوں میں جواب دینے کے لیے کہ کوئی چیز عدم سے کیسے پیدا ہو سکتی ہے، ہمیں 'پلانک عہد' کے آغاز میں پوری کائنات کی کوانٹم حالت کی وضاحت کرنے کی ضرورت ہوگی۔ ایسا کرنے کی تمام کوششیں صرف اندازوں پر مبنی ہوتی ہیں۔ ان میں سے کچھ ایک مافوق الفطرت قوتوں، جیسے کسی ایک 'خالق' کا خیال پیش کرتی ہیں۔ لیکن دیگر امکانات کی وضاحتیں طبیعیات کے دائرے میں رہتی ہیں - جیسے کہ ایک 'ملٹی ورس' (کثیرالکائنات)، جس میں متوازی کائناتوں کی لامحدود تعداد، یا کائنات کے سائیکلیکل (تکرار کے ساتھ بار  بار ہونے والے) ماڈلز، جن کے مطابق یہ کائناتیں پیدا ہوتی اور ایک مرتبہ پھر دوبارہ جنم لیتی ہیں۔سنہ2020  کے نوبل انعام یافتہ ماہر طبیعیات راجر پینروز نے ایک سائیکلیکل (تکرار کے ساتھ بار بار پیدا ہونے والی) کائنات کے لیے ایک دلچسپ لیکن متنازعہ ماڈل تجویز کیا جسے 'کنفارمل سائکلک کاسمولوجی' کا نام دیا گیا ہے۔ پینروز کائنات کی ایک بہت ہی گرم، کثیف اور ٹھوس، چھوٹی کیفیت کے درمیان ایک دلچسپ ریاضیاتی تعلق سے متاثر ہوا تھا - جیسا کہ یہ بگ بینگ کے وقت تھا - اور کائنات کی ایک انتہائی سرد، خالی، پھیلی ہوئی کیفیت - جیسا کہ یہ مستقبل بعید میں ہوگا۔ اس بدلتی کیفیت کی وضاحت کرنے کے لیے پینروز کا بنیادی نظریہ یہ ہے کہ جب وہ کیفیتیں اپنی حدود تک لے جائیں تو ریاضیاتی طور پر یہ ایک جیسی ہو جاتی ہیں۔ اگرچہ یہ متضاد سی بات لگاتی ہے، تاہم مادّے کی مکمل عدم موجودگی ان تمام مادّوں کو جنم دینے میں کامیاب ہو سکتی ہے جو ہم اپنی کائنات میں اپنے ارد گرد دیکھتے ہیں۔اس خیال کے مطابق، بگ بینگ تقریباً عدم سے نہیں پیدا ہوتا ہے۔ یہی وہ چیز باقی رہ جاتی ہے جب کائنات کا تمام مادّے کو بلیک ہولز ہڑپ کر جاتا ہے، جو بدلے میں ابل کر فوٹون بن جاتا ہے - ایک عدم میں گم ہو جاتا ہے۔ اس طرح پوری کائنات --- دوسرے ٹھوس جسمانی نقطہ نظر سے دیکھا جائے --- کسی ایسی چیز سے پیدا ہوتی ہے جو اتنی قریب ہے کہ اس کو سمجھنا ممکن نہیں ہو سکتا۔ لیکن یہ اب بھی کچھ بھی نہیں ہے۔ یہ اب بھی ایک ٹھوس جسمانی کائنات ہے، اگرچہ خالی ہے۔،تصویر کا ذریعہFabrice Coffrini/AFP/Getty Imagesسوئٹزرلینڈ کے تحقیقی ادارے 'سرن' سے وابستہ سائنسدان اس امید پر 'ضدِّ مادّہ' کا مطالعہ کرتے رہے ہیں کہ شاید اس سے کائنات کی تخلیق کے ابتدائی حالات کو بہتر طور پر سمجھا جا سکےبالکل ایک ہی حالت ایک نقطہ نظر سے سرد، خالی کائنات اور دوسرے نقطہ نظر سے گرم کثیف اور ٹھوس کائنات کیسے ہو سکتی ہے؟ اس کا جواب ایک پیچیدہ ریاضیاتی طریقہ کار میں مضمر ہے جسے 'کونفارمل ریسکیلنگ' (متشاکل بازیافت) کہا جاتا ہے، ایک ہندسی تبدیلی جو عملاً کسی شے کے سائز کو بدل دیتی ہے لیکن اس کی شکل میں کوئی تبدیلی نہیں لاتی ہے۔ پینروز نے یہ دکھایا کہ ٹھنڈی کثیف اور ٹھوس حالت اور گرم کثیف اور ٹھوس حالت کا تعلق اس طرح کے ری اسکیلنگ کے ذریعہ کیسے ہوسکتا ہے تاکہ وہ اپنے سپیس ٹائم کی شکلوں کے حوالے سے میل کھاتے ہوں - نہ کے ان کے سائز سے۔ یہ سمجھنا مشکل ہے کہ دو اشیا اس طرح ایک جیسی کیسے ہو سکتی ہیں جب ان کے سائز مختلف ہوتے ہیں - لیکن پینروز کا کہنا ہے کہ سائز کا تصور اس طرح کے انتہائی ٹھوس جسمانی ماحول میں معنی کوئی نہیں رکھتا۔کنفارمل سائیکلِک کاسمولوجی (conformal cyclic cosmology) میں وضاحت کی سمت بوڑھے اور سرد سے جوان اور گرم کی طرف جاتی ہے: ٹھنڈی خالی حالت کی وجہ سے گرم کثیف اور ٹھوس حالت وجود میں آتی ہے۔ لیکن یہ 'کیونکہ' کا نکتہ اس ماحول میں سمجھا نہیں جا سکتا ہے - ایک وجہ ہے جس کے بعد اس کا اثر ہوتا ہے۔ یہ صرف سائز ہی نہیں ہے جو ان انتہائی حالتوں میں متعلقہ نہیں رہتا ہے، بلکہ وقت بھی غیر متعلقہ ہو جاتا ہے۔ ٹھنڈی کثیف اور ٹھوس حالت اور گرم کثیف اور ٹھوس حالت مختلف ٹائم لائنز پر واقع ہوتی ہے۔ ٹھنڈی خالی حالت اپنی عارضی جیومیٹری میں ایک مبصر کے نقطہ نظر سے ہمیشہ کے لیے جاری رہے گی لیکن یہ جس گرم کثیف اور ٹھوس حالت کو جنم دیتی ہے وہ اپنی پوری طرح سے ایک نئی ٹائم لائن کو مؤثر طریقے سے آباد کرتی ہے۔یہ بھی پڑھیےکیا فزکس خدا کے وجود کو ثابت کر سکتی ہے؟ہماری کائنات اصل میں کتنی بڑی ہے، ایک معمہ؟   کائنات کے سب سے بڑے بلیک ہولز کے پراسرار وجود اور ارتقا کی دلچسپ کہانیکیا کائنات میں انسان واقعی اکیلا ہے؟اس سے گرم کثیف اور ٹھوس حالت کو سمجھنے میں مدد مل سکتی ہے جیسا کہ سرد خالی حالت سے یہ کسی غیر وجہ سے پیدا ہوتی ہے۔ شاید ہمیں یہ کہنا چاہئے کہ گرم کثیف اور ٹھوس حالت سرد خالی حالت سے ابھرتی ہے، یا اس کیفیت میں موجود ہوتی ہے، یا اس کا احساس ہوتا ہے۔ یہ مخصوص طور پر مابعد الطبیعیاتی نظریات ہیں جن کو سائنس کے فلسفیوں نے بڑے پیمانے پر دریافت کیا ہے، خاص طور پر کوانٹم گریویٹی کے تناظر میں، جہاں عام وجہ اور اثر سمجھ سے بالا ہوجاتے ہیں۔ ہمارے علم کی حدود میں طبیعیات اور فلسفہ کو الگ کرنا مشکل ہو جاتا ہے۔کنفارمل سائیکلِک کاسمولوجی (Conformal cyclic cosmology)  کچھ تفصیلی لیکن قیاس آرائی کے باوجود اس سوال کے جوابات پیش کرتی ہے کہ ہمارا بگ بینگ کہاں سے آیا۔ لیکن یہاں تک کہ اگر پینروز کے نقطہ نظر کو کاسمولوجی کی مستقبل کی پیشرفت سے ثابت کیا جاتا ہے، تو ہم سوچ سکتے ہیں کہ ہم نے اب بھی ایک گہرے فلسفیانہ سوال کا جواب نہیں دیا ہوگا --- یہ سوال کہ ٹھوس جسمانی حقیقت خود کہاں سے وجود میں آئی ہے۔ اس چکر یا 'سائیکل' کا سارا نظام کیسے وجود میں آیا؟پھر ہم آخر کار اس خالص سوال کے ساتھ اپنی بات ختم کرتے ہیں کہ کیوں کسی شہ کا وجود ہے، ہم یہ کیوں نہیں پوچھتے ہیں کہ عدم  کیوں ہے - یہ مابعدالطبیعیات کے سب سے بڑے سوالات میں سے ایک ہے۔،تصویر کا ذریعہAlamyکچھ نظریات کے مطابق، ہماری کائنات کے وجود سے پہلے بھی کچھ چیزیں موجود تھیں جو موجود اور معدوم کے درمیان تکرار کے ساتھ سفر کرتی رہتی تھیںلیکن یہاں ہماری توجہ ان وضاحتوں پر ہے جو طبیعیات کے دائرے میں آتی ہیں۔ اس اہم سوال کی تین وسیع امکانی وضاحتیں ہیں کہ یہ موجود سے معدوم کے تکرار کے ساتھ کا سفر یا 'سائیکلز' کیسے شروع ہوئے۔ اس کی کوئی ٹھوس وضاحت بالکل نہیں ہو سکتی تھی۔ یا لامتناہی طور پر دہرائے جانے والے چکر ہوسکتے ہیں، ہر ایک کائنات اپنے طور پر، ہر کائنات کی ابتدائی کوانٹم حالت کے ساتھ کائنات کی کسی نہ کسی خصوصیت سے پہلے وضاحت کی گئی ہے۔ یا ایک ہی چکر، اور ایک ہی دہرائی جانے والی کائنات ہو سکتی ہے، اس چکر کے آغاز کے ساتھ اس کے اپنے اختتام کی کسی خصوصیت سے وضاحت کی گئی ہے۔ مؤخر الذکر دو نقطہ نظر کسی بھی بے وجہ واقعات کی ضرورت سے بچتے ہیں - اور یہ ان میں ایک مخصوص دلچسپی پیدا کرتا ہے۔ طبیعیات کے علوم میں کچھ بھی غیر واضح نہیں چھوڑا جائے گا۔پینروز جزوی طور پر کوانٹم تھیوری کی اپنی ترجیحی تشریح سے منسلک وجوہات کی بنا پر لامتناہی نئے چکروں کی ترتیب کا تصور کرتا ہے۔ کوانٹم میکانکس میں، ایک ٹھوس جسمانی نظام ایک ہی وقت میں بہت سی مختلف حالتوں کے انطباق یا 'سپرپوزیشن' میں موجود ہوتا ہے، اور جب ہم اس کی پیمائش کرتے ہیں تو کسی ترتیب کے بغیر صرف 'ایک کو چنتا ہے'۔ پینروز کے لیے ہر دور میں بے ترتیب کوانٹم واقعات شامل ہوتے ہیں جو ایک مختلف طریقے سے نکلتے ہیں - یعنی ہر سائیکل اس سے پہلے اور بعد کے واقعات سے مختلف ہوگا۔ یہ دراصل تجرباتی طبیعیات دانوں کے لیے اچھی خبر ہے کیونکہ یہ ہمیں پرانی کائنات کی جھلک دیکھنے کا موقعہ فراہم کر سکتی ہے جس نے پلانک سیٹلائٹ کے ذریعے نظر آنے والی بگ بینگ سے بچ جانے والی تابکاری میں دھندلے نشانات یا بے ضابطگیوں کے ذریعے ہمیں جنم دیا تھا۔پینروز اور اس کے ساتھیوں کا خیال ہے کہ انہوں نے یہ نشانات پہلے ہی دیکھے ہوں گے جو پلانک ڈیٹا میں پیٹرن کو پچھلی کائنات میں بڑے پیمانے پر بلیک ہولز سے نکلنے والی تابکاری سے منسوب کرتے ہیں۔ تاہم ان کے دعویٰ کردہ مشاہدات کو دوسرے طبیعیات دانوں نے چیلنج کیا ہے اور ابھی ان کی بات پر کوئی حتمی فیصلہ نہیں ہوا ہے۔ لامتناہی نئے 'سائیکلز' یا چکر، پینروز کے اپنے وژن کی کلید ہیں۔ لیکن کنفارمل سائیکلِک کاسمولوجی (conformal cyclic cosmology)  کو 'ملٹی سائیکل' سے ایک 'سائیکل' فارم میں تبدیل کرنے کا ایک قدرتی طریقہ ہے۔ اس کے بعد فزیکل ریالیٹی بگ بینگ کے ذریعے مستقبل میں زیادہ سے زیادہ خالی حالت تک ایک 'سائیکلنگ' پر مشتمل ہوتی ہے - اور پھر اسی بگ بینگ کے ارد گرد دوبارہ اسی کائنات کو جنم دیتی ہے۔یہ مؤخر الذکر امکان 'کوانٹم میکانکس' کی ایک اور تشریح سے مطابقت رکھتا ہے جسے کئی دنیاؤں کی تشریح کہا جاتا ہے۔ کئی دنیاؤں کی تشریح ہمیں بتاتی ہے کہ جب بھی ہم کسی ایسے نظام کی پیمائش کرتے ہیں جو سپرپوزیشن میں ہے تو یہ پیمائش بے ترتیبی سے کسی حالت کا انتخاب نہیں کرتی ہے۔ اس کے بجائے پیمائش کا نتیجہ جو ہم دیکھتے ہیں وہ صرف ایک امکان ہے - جو ہماری اپنی کائنات میں ظاہر ہوتا ہے۔ دیگر پیمائش کے نتائج تمام دوسری کائناتوں میں 'ملٹی ورس' (کثیرالکائنات) میں ظاہر ہوتے ہیں، جن کا ہماری کائنات سے تعلق منقطع ہوجاتا ہے۔ لہٰذا اس بات سے کوئی فرق نہیں پڑتا ہے کہ کسی چیز کے ہونے کا امکان کتنا ہی چھوٹا ہے، اگر اس کا غیر صفر امکان ہے تو یہ کسی کوانٹم متوازی دنیا میں واقع ہوتا ہے۔ دوسری دنیاؤں میں آپ جیسے لوگ ہیں خوش قسمت ہیں، یا ایک عجیب و غریب طوفان کے بادلوں میں بہہ گئے ہیں، یا بے ساختہ آگ لگ گئی ہے، یا یہ تینوں کام بیک وقت ہوئے ہیں۔ ہمارا بگ بینگ شاید ہماری ملٹی ورس (کثیرالکائنات) کی ایک مرتبہ پھر سے پیدائش کا واقعہ ہو جس میں بیک وقت لاتعداد کائناتیں موجود ہوں۔کچھ لوگوں کا خیال ہے کہ ایسی متوازی کائناتیں کاسمولوجیکل ڈیٹا میں بھی قابل مشاہدہ ہوسکتی ہیں، جیسا کہ ہماری کائنات کے ساتھ ٹکرانے کی وجہ سے نقوش پیدا ہوتے ہیں۔بہت ساری دنیاؤں کا کوانٹم نظریہ کنفارمل سائکلک کاسمولوجی کو ایک نیا موڑ دیتا ہے، حالانکہ یہ ایسا نہیں ہے جس سے پینروز متفق ہو۔ ہمارا بگ بینگ ایک واحد کوانٹم ملٹی ورس کا دوبارہ جنم ہو سکتا ہے، جس میں لامحدود بہت سی مختلف کائناتیں ایک ساتھ وجود رکھتی ہوں۔ ہر ممکن چیز ہوتی ہے - پھر یہ معدوم اور موجود کے درمیان سفر تکرار کے ساتھ بار بار ہوتا ہے۔سائنس کے ایک فلسفی کے لیے پینروز کا نقطہ نظر دلکش ہے۔ یہ بگ بینگ کی وضاحت کے لیے نئے امکانات کھولتا ہے، ہماری وضاحتوں کو ایک عام وجہ اور اثر سے آگے لے جاتا ہے۔ لہٰذا یہ مختلف طریقوں کو دریافت کرنے کے لیے ایک بہترین آزمائشی معاملہ ہے جن سے علمِ طبیعیات ہماری دنیا کی وضاحت کر سکتی ہے۔ یہ فلسفیوں کی زیادہ توجہ کا مستحق ہے۔افسانوی داستانوں کے عاشق کے لیے پینروز کا وِژن خوبصورت اور جاذب ہے۔ پینروز کی ترجیحی ملٹی سائیکل شکل میں یہ اپنے آباؤ اجداد کی راکھ سے پیدا ہونے والی لامتناہی نئی دنیاؤں کے وجود کا وعدہ کرتا ہے۔ اپنے ایک سائیکل کی شکل میں یہ 'اوروبوروز'، یا عالمی سانپ کے قدیم خیال کی دوبارہ سے ایک شاندار جدید دعوت ہے (اوروبروز ایک قدیم علامت ہے جس میں دکھایا گیا ہے کہ سانپ یا ڈریگن اپنی ہی دم کھا رہے ہیں)۔ ناروے کے افسانوں میں یورمونگاندر ناگ ایک چالاک چال باز لوکی اور دیوہیکل دیوی انگربودا کا بچہ ہے۔یورمونگادر اپنی ہی دم کھاتا ہے، اور اس کا بنایا ہوا دائرہ دنیا کے توازن کو برقرار رکھتا ہے۔ لیکن 'اوروبوروز' ککے اس افسانوی کردار کا ذکر قدیم مصر سمیت دنیا کی کئی قدیم داستانوں میں ملتا ہے۔ معدوم اور موجود کے درمیان ایک چکر لگاتی ہوئی کائنات کا 'اوروبوروز' کا تصور ہمارے لیے واقعی بہت شاندار ہے۔ اس کے پیٹ میں ہماری اپنی کائنات ہے، نیز کوانٹم فزکس کی طرف سے اجازت دی گئی ہر ایک عجیب اور حیرت انگیز متبادل ممکنہ کائنات بھی اس تصور میں ہے - اور اس مقام پر جہاں اس کا سر اس کی دم سے ملتا ہے، یہ مکمل طور پر خالی ہے پھر بھی ایک سو ہزار کروڑ ارب کھرب ڈگری سیلسیئس درجہ حرارت کی توانائی کے ساتھ سفر کر رہی ہے۔یہاں تک کہ مختلف روپ دھار لینے والا لوکی بھی اس حیران کن سفر سے متاثر ہوگا۔الیسٹر ولسن برمنگھم یونیورسٹی میں فلسفے کے پروفیسر ہیں۔
Science,،تصویر کا ذریعہGetty Imagesاسی قسم کے ایک ویکیوم کلینر نے جمعرات کو ہوٹل سے راہ فرار اختیار کیا تھاکیمبرج کے ایک ہوٹل سے ایک خودکار ویکیوم کلینر ہوٹل کے عملے کو چکمہ دے کر فرار ہونے میں کامیاب ہو گیا ہے۔ یہ ایک طرح سے اس ویکیوم کلینر کے لیے آزادی تھی۔ یہ واقعے کچھ ایسا ہے کہ کیمبرج کے اورچڈ پارک کے ایک ہوٹل میں صفائی کے لیے استعمال کیا جانے والا ایک خودکار ویکیوم کلینر ہوٹل کے مرکزی دروازے پر رکنے اور واپس اندر مڑنے کی بجائے چپکے سے باہر نکل کیا اور سارا دن غائب رہا۔ اس ویکیوم کلینر کے ہوٹل سے غائب رہنے پر ہوٹل عملے کا کہنا تھا کہ 'وہ بس سیدھا چلتا گیا اور 'اس وقت وہ کہیں بھی ہو سکتا ہے۔' تاہم ہوٹل عملے کی جانب سے اس واقعے کا ذکر سوشل میڈیا پر کرتے ہوئے 'اس کے ملنے پر اسے لوٹانے کی درخواست کی۔'ہوٹل کے اسسٹنٹ منیجر نے اس واقعے کو ہلکے پھلکے انداز میں بیان کرتے ہوئے سوشل میڈیا پلیٹ فارم پر لکھا کہ 'آج ہمارے چار میں سے ایک ویکیوم کلینر ہوٹل سے فرار ہو گیا ہے۔ عموماً وہ ہوٹل کے مرکزی دروازے کو محسوس کرتے ہیں اور واپس مڑ جاتے ہیں لیکن اس نے شائد فرار ہونے میں عافیت جانی ہے۔'ہوٹل عملے کی جانب سے اس کے غائب ہونے کا علم 15 منٹ بعد ہوا اور اس کی تلاش کے بعد بظاہر یہ معلوم ہوتا ہے کہ وہ ہمیں چکمہ دے کر فرار ہونے میں کامیاب رہا ہے۔  جس پر سوشل میڈیا پر ویکیوم کلینر کی آزادی کی حامی افراد نے اس کے لیے نیک خواہشات کا اظہار کرتے ہوئے لکھا کہ 'امید ہے وہ اپنے سفر سے لطف اندوز ہو رہا ہو گا اور اسے جنگل میں کوئی قدرتی شکاری نہیں ملے گا۔'ہوٹل کے اسسٹنٹ منیجر نے اس خیال کا اظہار کرتے ہوئے کہ شاید وہ کسی کو ملا اور اس نے اپنے پاس رکھ لیا مزید لکھا کہ وہ صرف ہوٹل کے چارجر کے ساتھ ہی چارج ہو سکتا ہے لہذا وہ کسی اور کے لیے 'بیکار' ہے۔ یہ بھی پڑھیے'انڈیا کی سب سے بڑی روبوٹ کمپنی کیسے بنی؟'روبوٹ کے ذریعے کھانا آپ کی دہلیز پرکیا یہ خودکار روبوٹ جنگ کا مستقبل ہیں؟،تصویر کا ذریعہN CHADWICK/GEOGRAPHجبکہ چند سوشل میڈیا صارفین نے روبوٹ کے فرار ہونے کے واقعے پر مزاح بھی کیا، ایک نے اس کی حفاظت کا خدشہ ظاہر کرتے ہوئے لکھا کہ 'فطرت ویکیوم سے نفرت کرتی ہے۔' تاہم ہوٹل عملے کو سکھ کا سانس اس وقت آیا جب اگلے روز یہ ویکیوم کلینر ایک قریبی جھاڑی میں الجھا ہوا برآمد ہوا۔ اسے ایک اور قریبی ہوٹل کے صفائی کرنے والے ملازم نے اپنے ہوٹل کے سامنے سے صفائی کے دوران برآمد کیا۔ ہوٹل انتظامیہ نے تصدیق کی ہے کہ اب اس کو جھاڑ پونچ کر اسے کی ویکیوم برادری کے ساتھ رکھا گیا ہے جہاں وہ ان میں خوش ہے۔  
Science,،تصویر کا ذریعہGetty Imagesوزیر اعظم لال بہادر شاستری کی وفات کو ابھی تیرہ روز ہی گزرے تھے اور انڈیا اپنی نئی وزیر اعظم اندرا گاندھی کی تقریب حلف برداری کی تیاریوں میں مصروف تھا جب 24 جنوری 1966  کی دوپہر یہ خبر موصول ہوئی کہ نیو یارک جانے والی ایئر انڈیا کی ایک پرواز جنیوا پہنچنے سے چند منٹ پہلے گر کر تباہ ہوگئی ہے۔طیارے میں سوار عملے کے 11 اراکین سمیت 106 مسافر موقع پر ہی ہلاک ہو گئے۔ اس طیارے میں انڈیا کے معروف ایٹمی سائنسدان ہومی جہانگیر بھابھا بھی شامل تھے جو ایٹمی توانائی کانفرنس میں شرکت کرنے ویانا جا رہے تھے۔تاشقند میں ملک کے وزیر اعظم لال بہادر شاستری کی ناگہانی موت کے محض 13 دن بعد پیش آنے والا یہ طیارہ حادثہ انڈیا کے لیے ایک چونکا دینے والی خبر تھا۔ معروف ایٹمی سائنسدان کی ہلاکت ناصرف لوگوں کے ذہنوں میں شکوک و شبہات پیدا کر رہی تھی بلکہ طرح طرح کے سازشی نظریات بھی سامنے آ رہے تھے۔اتفاق کی بات یہ تھی کہ جس مقام پر ایئرانڈیا کا یہ طیارہ گِر کر تباہ ہوا تھا وہ اُس مقام سے زیادہ دور نہیں تھا جہاں اس حادثے سے 16 سال قبل ہی ایئر انڈیا کا ایک اور طیارہ گر کر تباہ ہوا تھا جس میں سوار تمام 48 افراد ہلاک ہو گئے تھے۔بعدازاں فرانسیسی حکام کے انکوائری ریکارڈ سے یہ معلوم ہوا کہ جہانگیر بھابھا جس طیارے میں سوار تھے اُس کا پائلٹ حادثے سے چند سیکنڈ قبل تک سوئس ریڈار سسٹم سے رابطے میں تھا۔تفتیش میں یہ بات بھی سامنے آئی کہ فلائٹ کا ایک ’وی او آر‘ (طیارے میں سمت بتانے والا آلہ) کام نہیں کر رہا تھا۔ مزید معلومات اس لیے سامنے نہیں آ سکیں کہ اس بدقسمت فلائیٹ کا 'بلیک باکس' کبھی نہیں مل سکا جس کے باعث یہ پتہ نہیں چل پایا کہ گِرنے سے قبل آخری لمحات میں فلائیٹ میں کیا ہو رہا تھا۔،تصویر کا ذریعہGetty Imagesجائے وقوعہ سے ملنے والا ایک ڈپلومیٹک بیگ تاہم انکوائری رپورٹ نے یہ نتیجہ اخذ کیا تھا کہ حادثے کی ممکنہ وجہ کنٹرولر کے ذریعے دیے گئے ایک پیغام کو سمجھنے میں غلط فہمی تھی۔اس حادثے کے برسوں بعد تک لوگ سوال اٹھاتے رہے اور اس مبینہ نظریے کو قبول عام ملا کہ ’یہ غیر ملکی قوتوں کی طرف سے انڈیا کی جوہری پروگرام کو روکنے کے لیے کی گئی تخریب کاری تھی۔‘اپنی ہلاکت سے کچھ عرصہ قبل جہانگیر بھابھا انڈیا اور ایشیا کا پہلا ایٹمی ری ایکٹر بنا چکے تھے۔فروری 1965 کی ایک ڈی کلاسیفائیڈ امریکی دستاویز کے مطابق انھوں (جہانگیر بھابھا) نے امریکی انڈر سیکریٹری آف سٹیٹ کو بتایا تھا کہ ’اگر انڈیا پوری طرح کوشش کر لے تو وہ 18 ماہ میں ایک جوہری ڈیوائس تیار کر سکتا ہے۔ اور امریکی بلیو پرنٹ دستیاب ہو تو یہ کام چھ ماہ میں مکمل ہو سکتا ہے۔‘اُن کی اچانک موت سے ان مقاصد میں تاخیر ضرور ہوئی لیکن انڈیا بالآخر چند برسوں میں ہی جوہری صلاحیت حاصل کرنے میں کامیاب ہو گیا تھا۔،تصویر کا ذریعہTIFRجہانگیر بھابھا بمبئی (اب ممبئی) کے ایک امیر اور مغربی طور طریقوں والے پارسی خاندان میں پیدا ہوئے، اس خاندان کا تعلق ملک کے مشہور صنعتکار خاندان ’ٹاٹا‘ سے تھا۔ اُن کے قریبی رشتے داروں کے مطابق وہ بچپن سے ہی کافی متجسس طبعیت کے مالک تھے۔پہلی عالمی جنگ کے دوران جہانگیر بھابھا نے پیراشوٹ کے بارے میں سُنا۔ وہ اس وقت صرف چھ یا سات سال کے تھے مگر وہ بضد ہوئے کہ وہ پیراشوٹ کو آزما کر دیکھیں گے۔ان کے ایک رشتے دار کے مطابق ’ایک دفعہ وہ اور رستم (اُن کا کزن)، جو عمر میں بھابھا سے بھی چند ماہ چھوٹے تھے، دو چھتریاں لے کر اپنے گھر کی پہلی منزل کی بالکونی پر چھلانگ لگانے کے لیے کھڑے ہوگئے۔ اتفاق سے ان کے بڑے کزن دنشا نے یہ سب کچھ دیکھ لیا اور انھیں واپس کھینچا۔‘یہ بھی پڑھیےکیا ڈاکٹر عبدالقدیر خان دنیا کے سب سے خطرناک آدمی تھے؟کلاشنکوف سمیت وہ چار ’تباہ کن‘ ایجادات جن کے موجد احساس جرم کا شکار ہوئےسٹنگر میزائل: افغان جنگ کا فیصلہ کن ہتھیار جو روسی افواج پر قیامت بن کر ٹوٹاان کی اس نوعیت کی سرگرمیاں بعض اوقات اُن کے والدین کو پریشان کرتی تھیں۔ کہانی کچھ یوں ہے کہ وہ کافی مشکل سے سوتے تھے، لہذا پریشان ہو کر والدین انھیں پیرس کے ایک مشہور چائلڈ سپیشلسٹ  کے پاس لے گئے۔ یہ کہانی بھابھا کے ایک قریبی عزیز نے محقق اندرا چودھری کو بتائی تھی۔’تھوڑی دیر کے بعد ایک نرس باہر آئی اور انتظار کرنے والے دوسرے مریضوں کو بتایا کہ اُن کی اپائنٹمنٹ منسوخ ہو گئی ہے کیونکہ کمرے میں موجود ڈاکٹر جہانگیر بھابھا کے ساتھ اور زیادہ وقت گزارنا چاہتے ہیں۔ بھابھا کے والدین پریشان ہو گئے لیکن ڈاکٹر نے انھیں تھوڑی دیر بعد اندر بلایا اور بتایا کہ بچے کا دماغ غیر معمولی طور پر فعال ہے اور یہی وجہ ہے کہ وہ سو نہیں پاتا۔‘محقق اندرا چودھری کے مطابق ’ڈاکٹر نے انھیں مزید مشورہ دیا کہ اگر اس بچے کو موافق ماحول دیا جائے تو وہ بڑا ہو کر کافی عقلمند ہو گا۔‘،تصویر کا ذریعہTIFRدنیا کے دیگر معروف سائنسدانوں کے ہمراہ (دائیں جانب جہانگیر بھابھا جبکہ انتہائی بائیں جانب آئن سٹائن کو دیکھا جا سکتا ہے)جہانگیر بھابھا کو ان کے والدین نے مکینیکل انجینئرنگ کی تعلیم حاصل کرنے کے لیے کیمبرج یونیورسٹی بھیجا تھا۔ اُن کے والد کی خواہش تھی کہ وہ تعلیم کے حصول کے بعد انڈیا واپسی پر ٹاٹا کمپنی کے معاملات سنبھالیں لیکن جہانگیر کو اس شعبہ میں کوئی دلچسپی نہیں تھی۔ یونیورسٹی کے پہلے سال کے دوران کو اچھی کارکردگی کا مظاہرہ نہ کر سکے جو ان کے گریڈز سے واضح تھا۔کارکردگی کو دیکھتے ہوئے ان کے والدین ناراض ہوئے اور انھیں تنبیہ کی کہ وہ ان کو واپس انڈیا بلا لیں گے۔ جہانگیر بھابھا نے جواب دیا کہ ’میں اس شرط پر فرسٹ کلاس مارکس لاؤں گا کہ آپ مجھے ریاضی کے شعبے میں تعلیم حاصل کرنے کے لیے مزید دو سال کی مالی امداد دیں۔‘اپنے والد کے نام اُن کا خط چھوٹی عمر میں ہی اُن کے تجسس اور ذہانت کو ظاہر کرتا ہے۔ انھوں نے لکھا کہ ’میں آپ سے سنجیدگی سے کہتا ہوں کہ انجینیئر کی حیثیت سے کاروبار یا نوکری میرے لیے نہیں ہے۔۔۔ فزکس میری لائن ہے۔۔۔ میں جانتا ہوں کہ میں اس میں بہت اچھا کروں گا کیونکہ آدمی اسی شعبے میں بہترین کام کرتا ہے اور سبقت لینے میں کامیاب ہوتا ہے جس کا اسے شوق ہو۔‘انھوں نے مزید لکھا ’مجھے ایک کامیاب آدمی یا کسی بڑی کمپنی کا سربراہ بننے کی کوئی خواہش نہیں ہے۔ بیتھوون (مشہور کمپوزر) سے یہ کہنے کا کوئی فائدہ نہیں ہے کہ آپ کو سائنسدان ہونا چاہیے کیونکہ یہ بہت بڑی چیز ہے، یا سقراط کو انجینیئر بننے کے لیے نہیں کہنا چاہیے کیونکہ یہ ایک ذہین آدمی کا کام ہے۔‘معروف کمپوزر بیتھوون کے بارے میں والد کو لکھے گئے خط میں اُن کا حوالہ اُن کے بچپن اور جوانی کے شوق کا اظہار تھا اور ایک بار تو انھوں نے موسیقی ترتیب دینے کی کوشش بھی کی، اور اپنے شہرت کے دنوں میں بھی وہ چھٹیوں میں اپنے پسندیدہ شہر ویانا میں کنسرٹس دیکھنے جایا کرتے تھے۔وہ پینٹنگ بھی کرتے تھے جو کہ معروف پینٹر ایم ایف حسین کو اتنا زیادہ پسند تھیں کہ وہ کہتے تھے کہ ’بھابھا اگرچہ پیشے سے سائنسدان تھے لیکن فطرتاً وہ ایک مصور تھے۔‘انھوں نے بھابھا کے لیے کہا تھا کہ ’ان کی ڈرائنگ تقریباً لیونارڈو دا ونچی (مشہور اطالوی پینٹر اور انجینیئر) کی طرح ہیں۔‘،تصویر کا ذریعہGetty Imagesایف ایم حسینکیمبرج سے آنے کے بعد انڈیا کی سائنسی برادری سے وہ اتفاقاً منسلک ہوئے۔ دوسری عالمی جنگ کی شروعات سے پہلے چھٹیوں میں وہ انڈیا آئے ہوئے تھے لیکن جنگ شروع ہونے کی وجہ سے انڈیا میں ان کا قیام مجبوری بن گیا۔سنہ 1944 میں وہ بمبئی منتقل ہو گئے جہاں ٹاٹا ٹرسٹ کی مالی مدد سے جس عمارت میں وہ پیدا ہوئے تھے اسی میں 'ٹاٹا انسٹیٹیوٹ آف فنڈامینٹل ریسرچ' نامی ادارہ قائم کیا جو کہ مستقبل میں نیوکلیئر توانائی کے شعبے میں کام کرنے کے لیے ایک اہم قدم ثابت ہوا۔اس کے چند ہی برسوں میں انڈیا آزاد ہو گیا لیکن آزادی سے پہلے ہی ملک کے پہلے وزیر اعظم جواہر لعل نہرو کے ساتھ جہانگیر بھابھا کے تعلقات کافی اچھے تھے۔ نہرو سائنس اور اس کے استعمال سے انڈیا کی ترقی کے سخت حامی تھے۔ وہ انڈیا کے سٹیل پلانٹس، تحقیقی مراکز اور اس طرح کی سائنسی کامیابیوں کو 'جدید ہندوستان کا مندر' کہتے تھے۔ نہرو کے ساتھ بھابھا کی قربت نے انھیں دنیا بھر سے بہترین انڈین سائنسدانوں کو راغب کرنے میں مدد ملی اور خود کو خالص سائنس سے انڈیا کے جوہری پروگرام کی تعمیر اور اس کی قیادت کرنے میں۔بھابھا کا کہنا تھا کہ انڈیا کی اپنی مہارت ’کامیابی کا انجن‘ ہے اور غیر ملکی تعاون صرف ’بوسٹر‘ ہیں۔ انھوں نے اپنی موت سے چند ہفتے پہلے جریدہ سائنس میں لکھا کہ 'اگر ہندوستانی صنعت کو آگے بڑھنا ہے اور آزاد پرواز کے قابل ہونا ہے تو یہ ضروری ہے اس کی تقویت ملک میں موجود سائنس اور ٹیکنالوجی سے حاصل ہو۔' نہرو کا ان پر بھروسہ اس حقیقت سے ظاہر ہوتا ہے کہ وہ فوری طور پر ان کی خطوط کا جواب دیا کرتے تھے اور بھابھا چھوٹی چھوٹی درخواستوں کے لیے بھی نہرو تک پہنچنے میں کبھی ہچکچاہٹ محسوس نہیں کرتے تھے۔،تصویر کا ذریعہnuclearweaponarchive.orgنہرو اور بھابھابھابھا نہرو سے 20 سال چھوٹے تھے اور وہ اپنے خطوط میں نہرو کو ’مائی ڈیئر برادر‘ کہہ کر مخاطب کرتے تھے۔ایک بار انھوں نے نہرو کو بمبئی کے رہائشی علاقے مالابار ہِل میں درختوں کی کٹائی بند کرانے کے لیے خط تحریر کیا تھا۔ ایک دفعہ بھابھا نے نہرو کو خط لکھا کہ انھیں دو کاریں فراہم کی جائیں تاکہ سائنسدانوں کو 24 گھنٹے اپنے کام کے حساب سے آنے جانے کی آزادی ہو کیونکہ وہ جس نئی ایٹمی لیب میں کام کر رہے تھے وہ شہر کے مرکز سے بہت دور تھی۔یہ ایک عجیب مطالبہ تھا خاص طور پر اس لیے کہ نئی نئی بننے والی حکومت کے پاس پیسوں کا فقدان تھا اور حکومت اس نوعیت کی مراعات کی اجازت نہیں دیتی تھی، لیکن اس کے باوجود نہرو نے اس تجویز کو اسی دن منظور کر لیا۔بھابھا اور نہرو موجود اعتماد کے اسی رشتے کے نتائج بھی جلد ہی نظر آنا شروع ہو گئے۔اس خط کے صرف تین دن بعد ہی اس ایٹمی لیب میں انڈیا کا پہلا ’سوئمنگ پول ری ایکٹر‘ شروع ہوا۔،تصویر کا ذریعہTIFRسنہ 1957 میں جہانگیر بھابھا وزیراعظم جواہر لال نہرو کو اٹامک انرجی اسٹیبلشمنٹ کی بلڈنگ دکھا رہے ہیںدوسروں کے نظر میں بھی ان کی اہمیت کا اندازہ اس بات سے لگایا جا سکتا ہے کہ مشہور صنعت کار جے آر ڈی ٹاٹا نے سنہ 1985 میں بھابھا پر ایک کتاب کا اجرا کرتے ہوئے کہا تھا کہ ’ہومی بھابھا میرے لیے ان تین سب سے قابل ذکر آدمیوں میں سے ایک تھے جنھیں مجھے اپنی زندگی میں جاننے کا اعزاز حاصل ہوا۔ ایک جواہر لعل نہرو، دوسرے مہاتما گاندھی اور تیسرے ہومی بھابھا۔‘بلکہ انھوں نے بھابھا کو ان تینوں میں سے سب سے اعلی مقام دیا۔ انھوں نے کہا ’درحقیقت میں جتنے بھی آدمیوں کو جانتا ہوں، بشمول باقی دو کے جن کا میں نے ذکر کیا ہے، ہومی بھابھا واحد شخص تھے جنھیں میں ایک مکمل شخصیت کہوں گا۔‘جہانگیر بھابھا کو شیڈول کے مطابق کسی اور فلائیٹ سے جانا تھا لیکن اچانک انھوں نے وقت سے پہلے ہی جانے کا فیصلہ کیا۔اُن کے چھوٹے بھائی جے جے بھابھا بتاتے ہیں کہ ’میری والدہ کو اس بات کا بہت غم تھا، انھوں نے اپنے طے شدہ شیڈول سے پہلے جو پرواز لی، وہ کریش ہو گئی۔‘اس وقت تک ملک میں وہ ایک معروف شخصیت کا رتبہ حاصل کر چکے تھے۔ معروف سائنسدان اور نوبل انعام یافتہ سی وی رمن نے انھیں لیونارڈو دا ونچی کا جدید ہم عصر قرار دیا تھا۔پرواز کو مقامی وقت کے مطابق صبح 8.02 بجے اپنے منزل جنیوا پہنچنا تھا لیکن اس میں تھوڑی تاخیر ہوئی۔ تاہم سنہ 1966 کی بی بی سی رپورٹ کے مطابق وہ طیارہ صبح آٹھ بجے فرانسیسی آلپس پہاڑیوں میں غائب ہو گیا۔مزید پڑھیےاوجڑی کیمپ: جب 33 برس قبل راولپنڈی، اسلام آباد پر قیامت ٹوٹ پڑیشاہنواز بھٹو کی ’پراسرار‘ موت جس نے بھٹو خاندان کو ہلا کر رکھ دیالال بہادر شاستری: وہ انڈین وزیر اعظم جن کی میت کو صدر ایوب خان نے کندھا دیاکریش کے مقام پر پہنچنے والے پہلے لوگوں میں سے ایک گائیڈ جیرارڈ ڈیووسکس نے بی بی سی کو بتایا کہ ’اگر طیارہ فقط 15 میٹر اور بلند ہوتا تو جہاز چٹان سے ٹکرانے سے بچ سکتا تھا۔ طیارہ ٹکرانے سے پہاڑ میں ایک بہت بڑا گڑھا بن گیا تھا۔‘اس رپورٹ میں کہا گیا تھا کہ پائلٹ نے طیارے کی اونچائی کا غلط اندازہ لگایا تھا اور بوئنگ 707 ممکنہ طور پر ایک چوٹی کے بالائی حصے سے ٹکرایا تھا۔ ریڈار کنٹرولر نے پائلٹ کی غلطی کو دیکھ کر طیارے کی پوزیشن درست کرنے کے لیے پیغام بھیجا۔ رپورٹ کے مطابق ’بدقسمتی سے کپتان کی طرف سے غلط فہمی ہوئی جس نے غلطی سے یہ سوچ کر کہ وہ چوٹی عبور کر چکا ہے، نیچے کی جانب اڑان جاری رکھی۔‘جائے وقوعہ پر پہنچنے والے گائیڈ نے مزید بتایا کہ ’سب کچھ مکمل طور پر تباہ ہو گیا تھا۔ چند خطوط اور پیکٹ کے علاوہ کچھ بھی قابل شناخت نہیں تھا۔‘جائے وقوعہ یعنی پہاڑ کی چوٹی پر جیسے جیسے برف پگھلی ویسے ویسے اس طرح کے خطوط، پیکٹ، جواہرات، اور طیارے کی باقیات سامنے آنا شروع ہوئیں۔ ہر نئی پیشرفت اور سامنے آنے والی خبر کے ساتھ ساتھ اس طیارے کے حادثے سے متعلق شک وشبہات بھی گہرے ہوتے چلے گئے۔بعض افراد نے دعویٰ کیا کہ طیارے کو میزائل سے نشانہ بنایا گیا۔ چند نے تو یہ تک کہہ دیا کہ یہ ایک دوسرے چھوٹے طیارے سے ٹکرا گیا تھا۔،تصویر کا ذریعہGetty Imagesڈینیئل روشے تباہ ہونے والے طیارے کے ملبے سے ملنے والا اخبار کا ٹکڑا دکھا رہے ہیں’ٹائمز آف انڈیا‘ کے مطابق سنہ 2008 میں گریگوری ڈگلس نامی ایک امریکی صحافی نے دعویٰ کیا کہ ان کے پاس رابرٹ کراؤلی نامی سی آئی اے کے ایک افسر کی ریکارڈنگ ہے جس میں وہ اشارہ کرتے ہیں کہ اس حادثے میں امریکی خفیہ اداروں کا کردار تھا۔’دی اکانومسٹ‘ کے مطابق حادثے کی جگہ کو سیل کرنے کے بعد فرانسیسی صحافیوں کی ایک ٹیم نے جائے وقوعہ کا دورہ کیا تھا۔ انھیں وہاں ملبے کے ایک ٹکڑے پر ’یکم جون 1960‘ کی مہر لگی ہوئی ملی جبکہ بوئنگ کا یہ طیارہ 1961 میں سروس میں شامل ہوا تھا۔ جائے وقوعہ سے ایک دھات کا مرکب بھی ملا تھا جو کہ ایک بکتر کی طرح لگ رہا تھا اور جس پر ’کیموفلاج‘ پینٹ تھا۔ٹیم نے اپنے طور یہ نتیجہ اخذ کیا کہ بوئنگ ایک دوسرے طیارے سے ٹکرا گیا تھا، لیکن حکام نے اس رپورٹ سے ناراض ہو کر ان صحافیوں کی طرف سے جائے وقوعہ سے لائے گئے ملبے کو ضبط کر لیا۔اسی نوعیت کے سازشی نظریے کے تحت یہ دعویٰ کیا گیا کہ اس جگہ سے ملنے والی ایک پلیٹ پر 'یو ایس اے ایف' یعنی یو ایس ایئرفورس لکھا ہوا تھا۔ یہ نظریہ آج بھی آن لائن بلاگز پر نظر آ جاتا ہے۔جین ڈینیئل روشے نامی ایک شخص کئی برسوں تک پہاڑ کی چوٹی سے طیارے کا بکھرا ہوا ملبہ اکٹھا کرتے رہے تھے۔ بعدازاں انھوں نے بھی دعویٰ کیا کہ ایئرانڈیا کا طیارے ایک دوسرے طیارے سے ٹکرانے کے بعد تباہ ہوا تھا۔مگر دوسری جانب ایوی ایشن بلاگر ڈیوڈ سینسیوٹی اس دعوے کو خارج از امکان قرار دیتے ہیں۔ ان کے مطابق جب انھوں نے تحقیق کی تو معلوم ہوا کہ ’ایئر انڈیا کو پیش آنے والے حادثے کے ایک روز بعد ایک اطالوی طیارہ واقعی گر کر تباہ ہوا تھا، لیکن وہ ایئر انڈیا کے جائے حادثہ سے سینکڑوں کلومیٹر دور تھا۔‘اس نوعیت کے اور بہت سے دعوے اور جوابی دعوے سامنے آئے تاہم کسی کی بھی تصدیق ممکن نہ ہو سکی۔،تصویر کا ذریعہTIFRجہانگیر بھابھاجہانگیر بھابھا نے ایک مرتبہ اپنے دوست جیسی ماویر کو لکھا تھا کہ ’زندگی کا دورانیہ محدود ہے۔ موت کے بعد کیا آتا ہے، کوئی نہیں جانتا اور نہ ہی مجھے اس کی پرواہ ہے۔‘انھوں نے مزید لکھا کہ ’فن، موسیقی، شاعری اور ہر وہ چیز جو میں کرتا ہوں اس کا ایک ہی مقصد ہے، زندگی کے احساس کی شدت کو بڑھانا۔‘حادثے کے وقت ان کی عمر فقط 56 برس تھی۔
Science,،تصویر کا ذریعہSRIKANTH BOLLAسریکانت بولاسریکانت بولا اپنی زندگی پر مبنی ایک بالی وڈ فلم بنوانے والے ہیں اور اس سے قبل اس نوجوان سی ای او نے 48 ملین پاؤنڈ کی ایک کمپنی بنائی ہے، لیکن یہ سب یوں ہی نہیں ہو گیا۔ ابھی سری کانت ہائی سکول میں ہی پڑھ رہے تھے کہ انھیں بتایا گیا کہ وہ سینیئر سکول میں ریاضی اور سائنس کی تعلیم حاصل نہیں کر سکتے کیونکہ وہ نابینا ہیں۔ انھوں نے یہ تعلیم حاصل کرنے کے لیے انڈیا کی ایک ریاستی حکومت پر مقدمہ دائر کر دیا۔ یہاں اروندھتی ناتھ ان کی کہانی بیان کر رہی ہیں۔چھ سال کے سریکانت بولا دوسال تک ہر روز اپنے بھائی کی رہنمائی میں اور اپنے ہم جماعت بچوں کے ساتھ انڈیا کے ایک گاؤں میں کئی کلومیٹر پیدل چل کر سکول جاتے رہے۔ جس راستے سے وہ سکول جاتے وہ کیچڑ والا راستہ تھا اور جا بجا جھاڑیاں اگی ہوتی تھیں جبکہ مون سون میں یہ سیلاب کی زد میں آ جاتا تھا۔ وہ کوئی بہت اچھا وقت نہیں تھا۔وہ بتاتے ہیں کہ 'کوئی بھی مجھ سے بات نہیں کرتا تھا کیونکہ میں ایک نابینا بچہ تھا۔'غریب، ناخواندہ والدین کے ہاں پیدا ہونے والے سریکانت کو برادری نے مسترد کر دیا تھا۔'لوگ میرے میرے والدین کو کہتے تھے کہ میں اپنے گھر کا چوکیدار بھی نہیں بن سکتا کیونکہ میں یہ تک نہیں دیکھ سکتا تھا کہ کوئی گلی کا کتا اندر تو نہیں آ رہا ہے۔'اب سریکانت 31 سال کے ہیں۔ وہ اس دور کو یاد کر کے کہتے ہیں کہ 'بہت سے لوگ میرے والدین کے پاس آتے اور ان سے کہتے کہ وہ تکیے سے میرا منھ دبا کر مجھے مار ڈالیں۔'ان کے والدین ان باتوں کو نظر انداز کرتے رہے۔ ان کے والدین نے بہت مدد کی اور جب وہ آٹھ سال کے ہوئے تو سریکانت کے والد نے کہا کہ ان کے پاس ایک دلچسپ خبر ہے۔ سریکانت کو نابینا بچوں کے ایک بورڈنگ سکول میں داخلہ مل رہا ہے اور اس کے لیے وہ اپنے گاؤں سے 400 کلومیٹر دور قریبی شہر حیدرآباد میں منتقل ہو جائیں گے۔ اس وقت یہ شہر ریاست آندھرا پردیش کا دارالحکومت تھا۔اگرچہ وہاں اپنے والدین سے بہت دوری تھی لیکن سری کانت نئی جگہ کے لیے پرجوش تھے اور وہ جلد ہی وہاں پہنچ کر سب میں گھل مل گئے۔ انھوں نے تیراکی، شطرنج کھیلنا اور ایسی گیند سے کرکٹ کھیلنا سیکھا جس سے کھڑکھڑاہٹ کی آوازیں آتی تھیں۔ وہ کہتے ہیں کہ 'اس کا تعلق ہاتھ اور کان سے تھا۔'سریکانت اپنے شوق سے لطف اندوز ہونے کے ساتھ اپنے مستقبل کے بارے میں بھی فکر مند رہتے۔ وہ ہمیشہ سے انجینیئر بننے کا خواب دیکھتے تھے اور انھیں معلوم تھا کہ اس کے لیے انھیں سائنس اور ریاضی کا مطالعہ کرنے کی ضرورت ہے۔جب وقت آیا تو انھوں نے ان اہم مضامین کا انتخاب کیا لیکن ان کے سکول نے 'منع' کردیا اور ان سے کہا کہ یہ غیر قانونی ہے۔انڈیا میں سکول کئی اداروں کے ذریعے چلائے جاتے ہیں، ہر ایک کے اپنے اصول ہیں۔ کچھ ریاستی حکومتوں اور مرکزی بورڈ کے تحت آتے ہیں جبکہ کئی دوسرے تعلیمی اداروں کا انتظام نجی طور پر کیا جاتا ہے۔سریکانت کا سکول آندھرا پردیش کے ریاستی بورڈ آف ایجوکیشن کے ذریعہ چلایا جاتا تھا اور اس کے تحت نابینا طلباء کو سینیئر کلاسز میں سائنس اور ریاضی پڑھانے کی اجازت نہیں تھی کیونکہ ان مضامین کے بصری عناصر جیسے خاکوں اور گرافس کے ساتھ اسے بہت زیادہ چیلنجنگ سمجھا جاتا تھا۔ اس کے بجائے وہ فنون لطیفہ، زبانیں، ادب اور سماجی علوم کا مطالعہ کر سکتے تھے۔،تصویر کا ذریعہSRIKANTH BOLLAسریکانت بولا اپنی نوجوانی کے دور میں اپنے ادارے سمنوے کے کمپیوٹر ٹریننگ سینٹر میںیہ سنہ 2007 کی بات ہے جب سری کانت اس من مانے قانون سے مایوس ہو گئے تھے جو تمام سکولوں کے لیے یکساں نہیں تھا۔ ان کی ایک ٹیچر، سورن لتا تککیلاپتی بھی مایوس تھیں اور انھوں نےاپنے نوجوان طالب علم کو قانونی چارہ جوئی کی ترغیب دی۔یہ دونوں آندھرا پردیش کے بورڈ آف سیکنڈری ایجوکیشن میں اپنا موقف پیش کرنے گئے، لیکن انھیں بتایا گیا کہ کچھ نہیں کیا جا سکتا۔سریکانت حوصلہ شکنی کے باوجود اپنے ارادے سے ٹلے نہیں اور انھوں نے ایک وکیل تلاش کیا اور پھر سکول کی انتظامیہ کی ٹیم کے تعاون سے آندھرا پردیش ہائی کورٹ میں ایک مقدمہ دائر کیا جس میں نابینا طلباء کو ریاضی اور سائنس پڑھنے کی اجازت دینے کے لیے تعلیمی قانون میں تبدیلی کی اپیل کی گئی تھی۔سری کانت نے بتایا کہ 'وکیل نے ہماری طرف سے مقدمے کی پیروی کی' کیونکہ اس کے لیے طالب علم کو خود کمرۂ عدالت میں پیش ہونے کی ضرورت نہیں تھی۔جب مقدمے پر عدالت میں کارروائی چل رہی تھی تو سری کانت نے ایک اڑتی ہوئی خبر سنی کہ حیدرآباد میں ایک مرکزی دھارے کے سکول چنمایا ودیالیہ میں نابینا طلباء کو سائنس اور ریاضی پڑھنے کی اجازت ہے۔ واضح رہے کہ یہ سکول مختلف تعلیمی نظام کے تحت کام کرتا تھا۔ انھیں یہ بھی پتا چلا کہ اگر اس کی دلچسپی ہے تو انھیں اس میں داخلہ مل سکتا ہے۔سریکانت نے بہ خوشی وہاں داخلہ لے لیا۔یہ بھی پڑھیےغلطی سے مینٹل ہسپتال داخل کروائی جانے والی لڑکی کامیاب ماڈل کیسے بنی؟دنیا کو حیران کرنے والے معذور پاکستانی کرکٹرز’ٹانگیں کام نہیں کرتیں تو رکشہ کیسے چلاتے ہو‘’معذوری ہی زندگی نہیں، زندگی کا حصہ ہے‘وہ اپنی کلاس میں واحد نابینا طالب علم تھے، لیکن وہ کہتے ہیں کہ 'انھوں نے کھلے دل کے ساتھ میرا استقبال کیا۔'وہ کہتے ہیں: 'میری کلاس ٹیچر بہت ملنسار تھیں۔ انھوں نے میری مدد کرنے کے لیے ہر ممکن کوشش کی۔ انھیں چھو کر ڈایاگرام بنانا سیکھا۔'چھو کر محسوس کیے جانے والے ڈایاگرامز (یعنی نقشہ یا خاکہ) ربڑ کی چٹائی پر پتلی فلم کا استعمال کرتے ہوئے بنائے جا سکتے ہیں۔ اور جب اس پر بیرو یا پنسل سے کوئی ڈرائنگ بنائی جاتی ہے تو اس پر ایک ابھری ہوئی لکیر بنتی جاتی ہے جسے چھو کر محسوس کیا جا سکتا ہے۔چھ ماہ بعد عدالت سے خبر آئی اور سری کانت نے اپنا کیس جیت لیا تھا۔عدالت نے فیصلہ سنایا کہ نابینا طلباء آندھرا پردیش کے تمام ریاستی بورڈ سکولوں میں اعلیٰ درجوں میں سائنس اور ریاضی پڑھ سکتے ہیں۔سری کانت کہتے ہیں: 'میں نے بہت خوشی محسوس کی۔ مجھے دنیا کے سامنے یہ ثابت کرنے کا پہلا موقع ملا کہ میں یہ کر سکتا ہوں اور نوجوان نسل کو مقدمات دائر کرنے اور عدالتی لڑائی لڑنے کی فکر کرنے کی ضرورت نہیں ہے۔'سری کانت جلد ہی ریاستی بورڈ کے ایک سکول میں واپس آئے اور اپنے پسندیدہ مضامین ریاضی اور سائنس کی تعلیم حاصل کی جس کے امتحانات میں انھوں نے اوسطاً 98 فیصد نمبر حاصل کیے۔ان کا منصوبہ انڈیا کے ممتاز انجینیئرنگ کالجوں میں درخواست دینا تھا جنھیں آئی آئی ٹیز (انڈین انسٹی ٹیوٹ آف ٹیکنالوجی) کہا جاتا ہے۔اس میں داخلے کا مقابلہ بہت سخت ہوتا ہے اور طلباء اکثر داخلے کے امتحانات سے پہلے شدید کوچنگ حاصل کرتے ہیں، لیکن کسی بھی کوچنگ سینٹر میں سریکانت کے لیے جگہ نہیں تھی۔وہ کہتے ہیں کہ 'مجھے بڑے کوچنگ اداروں کی طرف سے بتایا گیا کہ کورس کا بوجھ بہت زیادہ ہوگا جو کہ ایک چھوٹے نازک پودے پر موسلادھار بارش کے مترادف ہو گا۔' ان کا خیال تھا کہ وہ ان کے تعلیمی معیار پر پورا نہیں اتر سکیں گے۔وہ کہتے ہیں کہ 'مجھے کوئی پچھتاوا نہیں ہے۔ اگر آئی آئی ٹی مجھے نہیں چاہتا تھا تو میں بھی آئی آئی ٹی کو نہیں چاہتا تھا۔'اس کے بجائے انھوں نے امریکہ کی یونیورسٹیوں میں درخواست دی اور انھیں پانچ پیشکشیں موصول ہوئیں، جن میں سے انھوں نے کیمبرج، میساچوسٹس کے ایم آئی ٹی کو پسند کیا اور وہاں داخلہ لیا اور اس طرح وہ پہلے بین الاقوامی نابینا طالب علم بن گئے۔وہ سنہ 2009 میں وہاں پہنچے اور وہاں اپنے ابتدائی دنوں کو انھوں نے 'ملا ملا تجربہ' قرار دیا۔'انتہائی سردی پہلا جھٹکا تھا کیونکہ میں اس طرح کے سرد موسم کا عادی نہیں تھا۔ کھانے کی خوشبو اور ذائقہ مختلف تھا۔ میں نے پہلے مہینے میں جو کچھ کھایا ان میں بیشتر فرنچ فرائز اور فرائیڈ چکن فنگر تھے۔'لیکن سری کانت جلد ہی ایڈجسٹ ہونے لگے۔،تصویر کا ذریعہBOLLANT INDUSTRIESبولانت انڈسٹریز کے ملازمین کا ایک گروپوہ کہتے ہیں: 'ایم آئی ٹی میں گزارا وقت میری زندگی کا سب سے خوبصورت دور تھا۔'تعلیمی محنت کے لحاظ سے، یہ سخت اور خوفناک تھا۔ ان کی معذوری کے لیے سروس نے میری مدد کرنے، ایڈجسٹ کرنے اور مجھے تیز رفتاری کے ساتھ ان سے ہم آہنگ کرنے میں بہت اچھا کام کیا۔'انھوں نے تعلیم حاصل کرنے کے دوران حیدرآباد میں نوجوان معذور افراد کو تربیت اور تعلیم دینے کے لیے ایک غیر منافع بخش تنظیم، سمنوے سینٹر فار چلڈرن ود ملٹیپل ڈس ایبیلیٹی' کے نام سے شروع کی۔ انھوں نے چندے کے پیسے سے وہاں بریل لائبریری بھی کھولی۔زندگی اچھی گزر رہی تھی۔ انھوں نے ایم آئی ٹی سے مینجمنٹ سائنس میں گریجویشن کی ڈگری حاصل کی اور انھیں کئی ملازمتوں کی پیشکش کی گئی، لیکن انھوں نے واپس اپنی ریاست آنے کا فیصلہ کیا۔سری کانت کے سکول کے تجربے نے ان پر ایک انمٹ نقش چھوڑا تھا، اور انھیں ایسا لگا جیسے ان کا اپنے آبائی ملک میں کام ادھورا رہ گیا ہے۔وہ کہتے ہیں کہ 'مجھے زندگی میں ہر چیز کے لیے بہت جدوجہد کرنی پڑی جب کہ ہر کوئی میری طرح لڑ نہیں سکتا اور نہ ہی میرے جیسے رہنما انھیں مل سکتے ہیں۔' انھوں نے مزید کہا کہ ایک بار جب انھوں نے بڑی تصویر پر نظر ڈالی تو انھیں احساس ہوا کہ منصفانہ تعلیم کے لیے لڑنے کا کوئی فائدہ نہیں اگر اس کے بعد معذور افراد کے لیے ملازمت کے مواقع نہیں ہوں۔انھوں نے سوچا کہ 'کیوں نہ میں اپنی کمپنی شروع کروں اور معذور افراد کو ملازمت دوں؟'سری کانت سنہ 2012 میں حیدرآباد واپس آئے اور بولانٹ انڈسٹریز کی بنیاد رکھی۔ یہ پیکیجنگ کمپنی تار اور کھجور کے گرے ہوئے پتوں سے ماحول دوست مصنوعات جیسے بل دار پیکیجنگ تیار کرتی ہے اور اس کمپنی کی فی الحال 48 ملین پاؤنڈ قیمت ہے۔یہ بھی پڑھیےنابینا افراد کو ٹیکنالوجی سِکھانے والا نابینا جوڑانابینا انڈین جوڑے کے اندھے پیار کی کہانیچھّروں سے متاثر ہونے والی نابینا لڑکی اس کمپنی میں زیادہ سے زیادہ معذور افراد اور دماغی صحت کے عارضے میں مبتلا افراد کو ملازمت دی جاتی ہے۔ وبائی مرض سے پہلے اس کمپنی کے 500 مضبوط عملے میں 36 فیصد معذور افرادکام کرتے تھے۔گذشتہ سال 30 سال کی عمر میں سریکانت نے ورلڈ اکنامک فورم کی ینگ گلوبل لیڈرز 2021 کی فہرست میں جگہ بنائی اور انھیں امید ہے کہ تین سال کے اندر ان کی کمپنی بولانٹ انڈسٹریز ایک گلوبل آئی پی او بن جائے گی، جس کے بعد اس کے حصص بیک وقت متعدد بین الاقوامی سٹاک ایکسچینجز میں درج ہوں گے۔بالی وڈ سے بھی کال آئی ہے۔ معروف اداکار راجکمار راؤ کی اداکاری والی ایک بایوپک کا اعلان کیا گیا ہے جس کی شوٹنگ جولائی میں شروع ہوگی۔ سریکانت کو امید ہے کہ جب وہ پہلی بار ان سے ملیں گے تو لوگ انھیں کم تر سمجھنے سے باز رہیں گے۔'ابتدائی طور پر لوگ سوچتے ہیں کہ 'اوہ، بیچارہ اندھا ہے۔۔۔ کتنے افسوس کی بات ہے' لیکن جب میں بتانا شروع کرتا ہوں کہ میں کون ہوں اور میں کیا کرتا ہوں تو سب کچھ بدل جاتا ہے۔'
Science,"ایمبر کو اب تک وہ ڈیوائس نہیں ملی جو ان کا پیچھا کر رہی تھیایمبر نورسوردی امریکی ریاست مسیسپی میں اپنے چار بچوں کے ساتھ رہتی ہیں۔وہ 27 دسمبر کو دوپہر کے تین بجے اپنے گھر پہنچیں تو انھیں اپنے فون پر ایک نوٹیفیکیشن ملا۔ ’میرے فون سے ’ٹِنگ‘ کی ایک آواز آئی جو میں نے اس سے پہلے کبھی نہیں سنی تھی۔‘اس نوٹیفیکیشن میں انھیں بتایا گیا کہ ایک نامعلوم ڈیوائس ان کا پیچھا کر رہی تھی۔ 32 سالہ ایمبر نے اپنے آئی فون پر ’فائنڈ مائی‘ ایپ کھولی۔یہاں ان کے اس دن کے پورے سفر کی کہانی موجود تھی، یعنی وہ کب کہاں گئیں، اس میں سب موجود تھا۔ ’اس میں کہا گیا کہ ’آخری بار اونر (مالک) نے آپ کی لوکیشن تین بج کر دو منٹ پر دیکھی‘ اور میں نے سوچا یہ تو وہی وقت ہے جب میں گھر پہنچی تھی۔‘انھوں نے فوراً پولیس سے رابطہ کیا، جنھوں نے انھیں بتایا کہ انھیں معلوم نہیں اس پر کیا کارروائی درکار ہوگی۔ انھیں اب تک وہ ڈیوائس نہیں ملی جو ان کا پیچھا کر رہی تھی۔ انھیں لگتا ہے کہ یہ کہیں ان کی کار میں موجود ہوسکتی ہے۔ایپل سپورٹ کے حکام نے ایمبر کو بتایا کہ یہ ڈیوائس ایپل ایئر ٹیگ تھی۔ ’میں اب اپنے اردگرد کے ماحول پر کڑی نظر رکھتی ہوں۔‘بی بی سی نے امریکہ میں ایسی چھ خواتین سے بات کی ہے جن کا دعویٰ ہے کہ ان کی جاسوسی ایپل ایئر ٹیگ کی مدد سے کی جا رہی تھی۔ بٹن کے سائز کی یہ ڈیوائس ایپل کے ’فائنڈ مائی‘ نیٹ ورک کے ساتھ کام کرتی ہے تاکہ گمشدہ چیزوں کو ڈھونڈا جاسکے۔ مگر امریکہ میں متعدد ایسی اطلاعات سامنے آئی ہیں کہ اس ڈیوائس کے ذریعے لوگوں کی جاسوسی کی جا رہی ہے یا انھیں ٹریک کیا جا رہا ہے۔ایپل نے بی بی سی کو بتایا ہے کہ ’ہم صارفین کے تحفظ کے بارے میں بہت سنجیدہ ہیں اور ایئرٹیگ میں پرائیویسی اور سکیورٹی کے لیے پُرعزم ہیں۔‘کمپنی کا کہنا ہے کہ حریف پروڈکٹس کی نسبت ایئرٹیگ میں سکیورٹی کی بہتر خصوصیات ہیں۔ تاہم اس بات کے شواہد موجود ہیں کہ ایپل ایئرٹیگ کو امریکہ بھر میں جرائم کے لیے استعمال کیا جا رہا ہے۔ ،تصویر کا ذریعہGetty Imagesایپل کے ایئر ٹیگ کو کسی چیز کے ساتھ لگایا جاسکتا ہے تاکہ گم ہونے پر اسے تلاش کیا جاسکےایپل نے گذشتہ اپریل میں ایئرٹیگز کو متعارف کرایا تھا۔ ان کا سائز چھوٹا اور شکل گول ہے۔ بظاہر یہ ڈیوائس مارکیٹ میں موجود ایسی دوسری مصنوعات سے متاثر ہے، جیسے ٹائل۔ اس کا مقصد یہ ہے کہ آپ اسے اپنی گاڑی کی چابی یا سامان کے ساتھ لگا سکتے ہیں تاکہ گم ہونے پر انھیں باآسانی ڈھونڈا جاسکے۔آپ ان کی مدد سے اپنی اشیا کو 0.1 فٹ کی دوری تک ٹریک کر سکتے ہیں۔ لیکن غلط ہاتھوں میں پڑنے پر یہ ڈیوائس غلط مقاصد کے لیے استعمال ہوسکتی ہے۔ الیکٹرانک فرنٹیئر فاؤنڈیشن میں سائبر سکیورٹی کی ڈائریکٹر ایوا گیلپرن نے کہا ہے کہ ’اگر آپ ایسی مصنوعات بناتے ہیں جو گمشدہ چیزوں کی ٹریکنگ میں استعمال ہوسکتی ہے تو یہ جاسوسی کے لیے بھی بہترین چیز بن جائے گی۔’میں نے ذاتی طور پر ایسے کئی لوگوں سے بات کی ہے، جنھیں اپنے پاس سے (نہ چاہتے ہوئے) ایئر ٹیگز ملے ہیں۔‘ایئرٹیگ متعارف ہونے سے کافی عرصہ پہلے بھی ایپل کو معلوم تھا کہ ایسی مصنوعات کو جرائم پیشہ سرگرمیوں کے لیے استعمال کیا جاسکتا ہے۔ایپل نے انھیں متعارف کرتے ہوئے بتایا تھا کہ ’ایئرٹیگز کو اشیا ٹریک کرنے کے لیے بنایا گیا ہے، نہ کہ لوگوں کو ٹریک کرنے کے لیے۔‘ان کا کہنا ہے کہ انھوں نے صارفین کے تحفظ کے لیے اقدامات کیے ہیں تاکہ لوگوں کو جاسوسی سے بچایا جاسکے۔ اگر ایک غیر رجسٹرڈ ایئر ٹیگ لوگوں کے ساتھ سفر کر رہا ہو تو انھیں الرٹ کیا جاتا ہے۔ اگر ایئر ٹیگ کو اپنے مالک سے زیادہ دیر کے لیے الگ کیا جائے تو یہ ایک مخصوص آواز نکالتا ہے۔دسمبر میں کمپنی نے ایک ایپ متعارف کرائی جو اینڈرائیڈ صارفین بھی ڈاؤن لوڈ کرسکتے ہیں۔وہ صارفین جو آئی او ایس آپریٹنگ سسٹم (یعنی آئی فون) پر موجود نہیں وہ بھی ’ٹریکر ڈیٹیکٹ‘ ایپ کے ذریعے یہ پتا لگا سکتے ہیں کہ آیا کوئی ایئرٹیگ ان کا پیچھا تو نہیں کر رہا ہے۔ مگر کئی وجوہات کی بنا پر لوگ اب بھی یہ سمجھتے ہیں کہ تحفظ کے لیے کیے جانے والے اقدامات ناکافی ہیں۔ جورجیا کی اینا ماہانی جب شاپنگ مال سے واپس آئیں تو انھیں الرٹ ملا کہ ایک نامعلوم ڈیوائس ان کا پیچھا کر رہی ہے۔ اینا شاپنگ مال سے واپس آئیں تو انھیں الرٹ ملا کہ ایک نامعلوم ڈیوائس ان کا پیچھا کر رہی ہےوہ کہتی ہیں کہ ’میں بہت گھبرا گئی اور اسے ڈِس ایبل کرنے کی کوشش کی۔ لیکن جب بھی ایسا کرنا چاہا تو بتایا گیا کہ سرور سے رابطہ نہیں ہو پا رہا ہے۔‘وہ ایک ایپل سٹور گئیں، جہاں انھیں یہ مشورہ دیا گیا کہ وہ اپنی لوکیشن سیٹنگز بند کردیں۔جب وہ مقامی پولیس کے پاس گئیں تو انھیں پولیس نے بتایا کہ اس علاقے میں اسی طرح کی ایک اور شکایت بھی موصول ہوئی تھی۔ وہ یہ سمجھتی ہیں کہ یہ ڈیوائس ان کی گاڑی کے اندر ہی موجود ہے۔ بی بی سی نے ایسی چھ خواتین سے بات کی ہے جن کا مؤقف ہے کہ ایئرٹیگز کے ذریعے ان کو ٹریک کیا گیا۔ ایک کا کہنا تھا کہ انھیں ایئرٹیگ اپنے بیگ کے اندر سے ملا جوکہ ٹیپ سے لگایا گیا تھا۔ جبکہ دوسری خواتین سرے سے اس ٹیگ کو تلاش کرنے میں ہی ناکام رہی ہیں۔ یہ تمام خواتین یہی پوچھتی نظر آ رہی ہیں کہ آخر ایپل اپنی مصنوعات کے ذریعے لوگوں کی جاسوسی کو روکنے کے لیے تسلی بخش کوششیں کر رہا ہے یا نہیں۔ ایپل کا کہنا ہے کہ غیر رجسٹرڈ فون کے ساتھ کسی ڈیوائس کی حرکت کا پتا چلنے کے بعد ایئرٹیگز آٹھ سے 24 گھنٹے کے درمیان آواز پیدا کرے گا۔ لیکن ایئرٹیگ کو رجسٹر کرنا اور پھر اسے غیر فعال کرنا آسان ہے۔اینا مہانی کہتی ہیں کہ ایپل سپورٹ نے انھیں بتایا کہ یہ اس وجہ سے ہو سکتا ہے کہ وہ ایئرٹیگ کو تلاش نہیں کر پائی ہیں۔ ’ایسا لگتا ہے جیسے ایئرٹیگ کا مالک شخص میرے گھر پہنچنے تک مجھے ٹریک کرتا رہا، اور پھر انھوں نے ایئرٹیگ کو بند کر دیا۔‘ایپل کے ایئرٹیگ کے حفاظتی اقدامات میں یہ واحد ممکنہ خامی نہیں ہے۔ ایپل کی ایپ، جسے اینڈرائیڈ صارفین کے لیے ایک غیر ضروری ایئرٹیگ تلاش کرنے کے لیے ڈیزائن کیا گیا ہے، کو اینڈرائیڈ فونز کے صارفین کی بہت کم تعداد نے ہی ڈاؤن لوڈ کیا ہے۔بی بی سی نے ایپل سے اعداد و شمار مانگے کہ اینڈرائیڈ کے ڈیفالٹ ایپ سٹور گوگل پلے پر ایپ کو کتنی بار ڈاؤن لوڈ کیا گیا ہے۔ ایپل نے نہیں بتایا، لیکن گوگل پلے پر بتایا گیا ہے کہ تقریباً 100,000 صارفین نے اسے ڈاؤن لوڈ کیا ہے۔ واضح رہے کہ اس وقت دنیا بھر میں تقریباً تین ارب فعال اینڈرائیڈ ڈیوائسز ہیں۔ایپل کا کہنا ہے کہ اگر آپ کے پاس آئی فون نہیں ہے تو لوگوں کو مطلع کرنے کے لیے ایک دوسرا حفاظتی اقدام موجود ہے، اور وہ ہے ’بیپنگ‘ کی آواز جو کسی غیر ضروری ایئرٹیگ کا پتا چلنے کے بعد بجتی ہے۔ لیکن اس کے ساتھ بھی مسائل ہیں۔ایوا گیلپرن کا کہنا ہے کہ ایئر ٹیگز ایک مخصوص 60 ڈیسیبل کی بیپ کی آواز نکالتا ہے جسے دبانا کہیں زیادہ آسان ہے۔ ان کے مطابق ’میں صرف اپنی مٹھی میں بند کر کے اس کی آواز دبا سکتی ہوں۔ میں اس آواز کو صوفے کی گدیوں کے درمیان رکھ کر دبا سکتی ہوں۔ اسے اپنی کار کے بمپر کے نیچے رکھ کر بھی اس کی آواز کو بے اثر بنایا جا سکتا ہے۔‘لیکن یہ آواز بھی آٹھ گھنٹے بعد ہی آنی شروع ہوگی، جس پر ناقدین کا کہنا ہے کہ تب تک بہت دیر ہو چکی ہوتی ہے۔امریکی ریاست الینوائے کے علاقے بلومنگ ڈیل میں پولیس نے مقامی باشندوں کو ایئرٹیگز کے بارے میں خبردار کیا ہے۔ بلومنگ ڈیل پولیس میں پبلک سیفٹی کے ڈائریکٹر فرینک گیامریز کہتے ہیں کہ ’ہم نے سوچا کہ کمیونٹی کے لوگوں کو مطلع کرنا ضروری ہے کہ یہ کسی حد تک ایک مسئلہ ہے۔‘ ،تصویر کا ذریعہAPPLEایپل ائیرٹیگان کے مطابق ’ٹیکنالوجی بہت اچھی ہے لیکن بدقسمتی سے۔۔۔ کچھ لوگوں نے اس کا غلط استعمال کیا ہے۔‘ایک دلیل یہ بھی دی جاتی ہے کہ ایپل کو غیر منصفانہ طور پر ہدف بنایا جا رہا ہے۔ انٹرنیٹ پر ٹریکنگ ڈیوائسز خریدنا آسان ہے۔ بی بی سی نے ایپل کی اس ڈیوائس کے بڑے حریف ’ٹائل‘ سے پوچھا کہ وہ اپنے آلات سے عوام کی جاسوسی روکنے کے لیے کیا کر رہے ہیں۔ ٹائل نے جواب دیا کہ وہ ’ایک حل تیار کر رہے ہیں‘ جس سے لوگوں کے قریب ایک نامعلوم ڈیوائس کی شناخت ممکن بنائی جا سکے گی۔ لیکن یہ حل ابھی تک سامنے نہیں آ سکا ہے۔ جوابی دلیل یہ ہے کہ ایئرٹیگز کو رجسٹرڈ آئی فون کے ذریعے آسانی سے تلاش کیا جا سکتا ہے۔'فائنڈ مائی' نیٹ ورک پوری دنیا میں تقریباً ایک ارب ایپل ڈیوائسز استعمال کرتی ہیں۔ اور ان کی بلوٹوتھ کنیکٹیویٹی، درست اور طویل فاصلے تک ٹریکنگ کے لیے استعمال ہوتی ہے۔اینا مہانی کہتی ہیں کہ ’میں چاہتی ہوں کہ ایپل ان ڈیوائسز کو ایسا بنائے کہ یہ آپ کا تعاقب کرنے سے پہلے آپ سے اجازت طلب کریں۔‘ان کا کہنا ہے کہ ’فائنڈ مائی فرینڈز‘ نامی ایپ کے ذریعے ’اگر میرے شوہر اجازت چاہتے ہیں تو مجھے اس کی تصدیق کرنا ہوگی۔ اس بات کی کیا منتطق ہے کہ ایک اجنبی میرا پیچھا کر سکتا ہے لیکن مجھ سے کسی قسم کی اجازت نہیں لی جا رہی ہے۔‘ایمبر کا خیال ہے کہ ایئرٹیگ کو اس وقت تک فروخت نہیں کیا جانا چاہیے جب تک کہ ایپل لوگوں کو بہتر طریقے سے آگاہ کرنے کے طریقوں پر کام نہ کر لے۔ ’انھیں کچھ وقت کے لیے اس کی فروخت بند کر دینی چاہیے جب تک کہ وہ حفاظتی اقدامات سے متعلق اپنا کام مکمل نہ کر لیں۔‘ایوا کا خیال ہے کہ ایپل کو بہتر حفاظتی اقدامات کرنے کی ضرورت ہے۔ ’میں چاہتی ہوں کہ وہ گوگل کے ساتھ مل کر کام کریں تاکہ اینڈرائیڈ کو بیک گراؤنڈ میں خود بخود شناخت کی وہی سطح فراہم کی جاسکے، جیسا کہ ان کے پاس آئی فونز کے لیے پہلے سے موجود ہے۔‘بی بی سی نے اس تنقید پر ایپل سے رائے لی تو کمپنی کا کہنا تھا کہ ’ہم کسٹمر کی حفاظت کو بہت سنجیدگی سے لیتے ہیں اور ایئرٹیگ سے متعلق رازداری اور سکیورٹی کے لیے پُرعزم ہیں۔ اگر صارفین کبھی محسوس کرتے ہیں کہ ان کے تحفظ کو خطرہ ہے، تو انھیں مقامی قانون نافذ کرنے والے اداروں سے رابطہ کرنے کی ترغیب دی جاتی ہے، جو پھر مسئلے کے حل کے لیے ایپل کمپنی کے ساتھ مل کر اس کا کوئی حل نکال سکتے ہیں۔ اور اس حوالے سے ایپل کمپنی نامعلوم ایئرٹیگ کے بارے میں کوئی بھی دستیاب معلومات فراہم کرے گی۔‘"
Science,،تصویر کا ذریعہNeelima Vallangiراجستھان کے بنجر صحرا میں ’شیکھاوتی‘ نامی علاقہ ایک وقت میں انڈیا کے کھرب پتی خاندانوں کے عالی شان محلوں کا مرکز تھا۔ لیکن دورِ حاضر میں انڈیا کے اشرافیہ کی بہت سی ایسی حویلیاں اب خستہ حالت میں سنسان و ویران پڑی ہیں۔ ان حویلیوں کی شکستہ دیواریں اور چھتیں اس علاقے کی بھولی بسری شان و شوکت کی عکاسی کرتی ہیں۔ ان عظیم و شان حویلیوں کی دیواروں پر کثیر تعداد میں تصاویر اور پینٹنگز ابھی تک لٹکی ہوئی ہیں۔ شیکھاوتی اس لحاظ سے بھی منفرد ہے یہاں حویلیوں اور محلات کی بھرمار ہے۔پوری دنیا میں شاید شیکھاوتی جیسا کوئی علاقہ نہیں، جہاں اس طرز کی اتنی زیادہ تعمیرات موجود ہوں۔ حکام نے کسی بھی ایسے شخص کو انھیں خریدنے پر پابندی عائد کر رکھی ہے جو کہ ان عظیم و شان عمارات کی میراث کو محفوظ نہیں رکھ پائے گا۔اس کا مقصد شیکھاوتی کو ایک سیاحتی مقام کے طور پر منظر عام پر لانا ہے۔ ،تصویر کا ذریعہNeelima Vallangi)راجپوتوں کے سردار راؤ شیکھا نے 15ویں صدی کے آخر میں اس علاقے کی بنیاد رکھی اور 19ویں صدی تک یہ جگہ بہت خوشحال تھی۔ تاجروں کے لیے پُرکشش بنانے کے لیے اس علاقے میں ٹیکس مراعات دی گئیں اور قریب ہی واقع جے پور اور بکانیر جیسے کاروباری مراکز سے گزرنے والے تجارتی قافلوں کا رُخ یہاں موڑا گیا۔مارواڑی اور بنیا برادری کے سوداگر اور کاروباری افراد شیکھاوتی اور اس کے مضافات میں منتقل ہو گئے جہاں سے انھوں نے افیون، کپاس اور مصالحہ جات کے کاروبار کے ذریعے خوب دولت کمائی۔ پیسے کی ریل پیل ہوئی تو 19ویں صدی کے آغاز تک دیکھتے ہی دیکھتے تاجروں کے چھوٹے چھوٹے مکان محلوں میں تبدیل ہو گئے۔  ،تصویر کا ذریعہNeelima Vallangiجب سنہ 1820 میں تجارت زمینی راستوں سے منتقل ہو کر بحری جہازوں اور ٹرینوں کے ذریعے ہونے لگی تو راجستھان کے کاروباری مراکز آہستہ آہستہ زوال کا شکار ہونا شروع ہو گئے۔ یہ سب کچھ دیکھتے ہوئے علاقے کی کاروباری شخصیات نے ملک کے ساحلی علاقوں میں موجود بمبئی اور کلکتہ جیسے تیزی سے ترقی کرنے والے شہروں میں پڑاؤ ڈالا۔ جہاں سے وہ بے تحاشہ دولت کما کر شیکھاوتی بھیجتے، جس سے رنگ برنگی اور عالی شان حویلیوں کا دور شروع ہوا جو ان کی دولت کی نمائش کرتا۔ ،تصویر کا ذریعہ Neelima Vallangiبہت سی حویلیوں کا طرز تعمیر ایک جیسا ہے۔ ایک چوکور زمین کے حصے پر دو منزلہ عمارت اور اس میں دو یا چار برآمدے موجود ہوتے ہیں اور ہر برآمدہ اور اس سے منسلک کمرہ ایک خاص مقصد کے لیے ہوتا تھا۔ حویلی میں اندر آتے ہی جو برآمدہ موجود ہوتا وہ عموماً مردوں اور ان کے کاروباری معاملات کے لیے مختص ہوتا۔دوسرا برآمدہ خواتین کے لیے اور مزید دو برآمدے پکوان تیار کرنے اور جانوروں کے لیے استعمال ہوتے۔ لیکن تاجروں نے ان عمارات کو  منفرد بنانے میں کوئی کسر نہیں چھوڑی۔ان کی تزین و آرائش تراشی ہوئی لکڑی، شاندار آئینوں سے کی جاتی۔ اور ان ساری چیزوں کو چار چاند لگانے کے لیے مہنگی پینٹینگز یا تصاویر کا استعمال کیا جاتا۔ یہ پینٹنگز روز مرہ کے معمول اور افسانوی کہانیوں کے بارے میں تھیں۔،تصویر کا ذریعہNeelima Vallangi17ویں صدی میں راجپوت بادشاہوں نے امیر قلعے سے رنگ برنگی اونچے اور چوڑی دیواروں کا ایک سلسلہ شروع کیا۔ جس سے متاثر ہو کر شیکھاوتی کے تاجروں نے قیمتی پینٹنگز بنوانا شروع کیں، جو کہ محلوں کے ہر ایک انچ پر لٹکائی اور نصب کی گئیں۔ چاہے پھر وہ اندرنی حصہ ہو یا بیروںی، دیواریں ہوں، چھت ہوں یا پھر ستون۔یہ بھی پڑھیےکراچی کی قدیم پارسی کالونی جہاں اب ویرانیوں کے ڈیرے ہیںحیدرآباد کا مُکھی ہاؤس جس کی کہانیاں ’دھرم‘ اپنے بچوں کو امریکہ میں بھی سناتی رہیںعمرکوٹ: جہاں بہادری اور رومانوی داستان بستی ہےوہ محل جہاں ٹی وی اشتہار بنانے والے ہی جاتے ہیںمہا بھارت اور راماین جیسے قدیم ہندو واقعات پر مبنی یہ تصاویر، پھولوں اور خوبصورت ڈیزائنوں کے ہمراہ دیواروں پر لٹکائی جاتیں۔ ان پینٹگز کو بنانے کے لیے سب سے پہلے جےپور میں فنکاروں سے رابطہ کیا گیا۔لیکن پھر دیواروں میں رنگ بھرنے کے تیزی سے پھیلتے رواج کو دیکھتے ہوئے شیکھاوتی میں کمہار برادری نے اس فن کو سیکھا اور دیکھتے ہی دیکھتے مختلف گاؤں میں منفرد طرز دیکھنے میں آئے۔ ،تصویر کا ذریعہNeelima Vallangiہمیں یہ نہیں معلوم کہ یہ ڈیزائن انھوں نے خود بنائے تھے یا پھر انھیں بنوانے والوں نے ان سے ایسا کرنے کو کہا۔19ویں صدی سے پہلے تک روایتی طور پر رنگ معدنی ذرائع اور سبزیوں سے بنائے جاتے تھے۔ جس میں گہرے سرخ، میرون، جامنی اور نیلے رنگ شامل تھے۔ اس کے علاوہ پیلا رنگ بھی بہت مقبول تھا جو کہ گائے کے پشاب سے بنایا جاتا۔ سنہ 1860 کے اوائل میں مصنوعی رنگ استعمال ہونا شروع ہو گئے جو کہ نہ صرف سستے تھے بلکہ ان میں اور بھی نت نئے قسم کے رنگ آنے لگے۔ 20ویں صدی شروع ہونے کے ساتھ ہی فریسکوز یا دیواروں میں رنگ بھرنے کے عمل میں یورپی طرز کے اور جدید ڈیزائن نظر آنے لگے۔ جو بیوپاری گھوم پھر کر آتے وہ اپنی یاداشتیں پینٹروں کو بتاتے جو کہ انھیں پینٹنگ کی صورت میں تخلیق کرتے۔بعض اوقعات رنگ سازوں کو بھی بیرونِ ملک بھیجا گیا تاکہ وہ وہاں کے منظر دیکھ کر انھیں اپنی تخلیق میں شامل کریں لیکن ایسا بہت کم ہوتا تھا۔شیکھاوتی میں ملکہ ایلزبتھ، مسیحی مذہب سے متعلق تصاویر، بھاپ سے چلنے والی ٹرینوں کے انجن اور عجیب و غریب ایجادات کو افسانوی کہانیوں کے ساتھ ملا کر اُن کے ڈیزائن بنائے گئِے۔،تصویر کا ذریعہNeelima Vallangiشیکھاوتی میں یہ حویلیاں اور رنگ بھری دیواریں 20ویں صدی کی شروعات تک کافی مقبول رہیں۔ لیکن جب بیوپاری اور تاجر برادری نے تیزی سے ترقی کرتے شہر جیسا کہ ممبئی اور کولکتہ کا رخ کیا تو فن کے یہ اثاثے دھول چاٹنے لگے۔آہستہ آہستہ تمام کاروباری سرگرمیاں شیکھاوتی میں ختم ہو گئیں اور یہ حویلیاں ہمیشہ کے لیے سنسان و ویران رہ گئیں۔ انڈیا کی تاجر برادری کے بہت بڑے نام جن کا آج دنیا بھر میں چرچا ہے، کا تعلق شیکھاوتی کے گاؤں دیہات سے تھا۔ ان میں لکشمی متل، کیمار برلا، اجے پیرامل اور بنود چوہدری جیسے نام شامل ہیں۔بزنس جریدے فوربز کے مطابق انڈیا کے سو امیر ترین لوگوں میں سے 25 فیصد کا تعلق شیکھاوتی سے ہے۔ 1950 کی دہائی میں جن قصبوں میں انڈیا کے ارب پتی پلے بڑھے، وہ آہستہ آہستہ خستہ حالی کا شکار ہو رہے تھے۔ اتنے بڑے بنگلوں کو فروخت کرنا یا ان کی مرمت کروانے میں نہ صرف بہت زیادہ رقم بلکہ وقت بھی خرچ ہوتا ہے۔ان گھروں میں سے کچھ تو اتنے بڑے تھے کہ ان میں ایک وقت میں پچاس خاندان رہ سکتے تھے۔ ان کی دیکھ بھال کا خرچہ بہت زیادہ ہے اور ان میں بہت سے گھر ایسے ہیں جو کہ مختلف خاندانوں میں بٹے ہوئے ہیں۔،تصویر کا ذریعہNeelima Vallangiایسے میں ان لوگوں کے درمیان ان گھروں کو حاصل کرنے کے لیے قانونی مسئلے بھی چل رہے ہیں۔ اور یہ حویلیاں نجی جائیداد ہیں تو انھیں محفوظ رکھنے میں حکومت بھی کچھ نہیں کر سکتی۔ خوش قسمتی سے ان حویلیوں کی خوبصورتی اور ثقافتی اہمیت کا علم بہت سے لوگوں کو ہے۔ سنہ 1999 میں فرانس سے تعلق رکھنے والی پینٹر ناڈین لی پرنس نے 1802 میں فتح پور میں بنائی گئی نند لال دیورا حویلی کو خریدا اور بڑی مشکل سے اس کی مرمت کروا کر اسے اپنی اصل حالت میں واپس لائیں۔ پاس ہی موجود دنلود اور ناوالگڑھ کے گاؤں میں سیٹھ ارجن داس گوئنکا حویلی اور شری جئے رام داس جی کے خاندانی محل کو عام عوام کے لیے عجائب گھر میں تبدیل کر دیا گیا۔اس کے علاوہ مالجی کا کمرہ، کولوال کوٹھی اور کاسل منڈاوا جیسی حویلیوں کو ثقافتی ہوٹلوں میں بدل دیا گیا۔ بہت سی حویلیاں شاید ٹھوٹ پھوٹ کا شکار ہو کر زمیں بوس ہو جائیں لیکن ان کی شان و شوکت دوسری حویلیوں کے ذریعے ہمیشہ قائم رہے گی۔ 
Science,،تصویر کا ذریعہGetty Imagesانڈیا میں ’یوم جمہوریہ‘ کی تقریبات ایک مرتبہ پھر تنازعات کا شکار بنتی نظر آ رہی ہیں۔اس کی ابتدا اگرچہ ریاست مغربی بنگال کی نمائندہ جھانکی (نمائش) کو سالانہ پریڈ میں شامل نہ کرنے کے فیصلے سے ہوئی مگر اب ’بیٹنگ ریٹریٹ‘ میں ’ابائیڈ ود می‘ کی دُھن شامل نہ کرنے کے فیصلے نے یوم جمہوریہ کی تقریبات کو مزید متنازع کر دیا ہے۔ جبکہ انڈیا گیٹ پر گذشتہ پانچ دہائیوں سے مسلسل روشن ایک مشعل کی یہاں سے منتقلی بھی جاری تنازع کو ہوا دے رہی ہے۔انڈیا اپنا یوم جمہوریہ ہر سال 26 جنوری کو مناتا ہے کیونکہ تقسیم ہند کے بعد سنہ 1950 میں اِسی دن ملک میں نئے آئین کا نفاذ ہوا تھا جس کے ذریعے انڈیا کو ’جمہوریہ‘ قرار دیا گیا تھا۔22 جنوری کو انڈین حکومت کے سرکاری ٹوئٹر ہینڈل سے ایک ویڈیو ٹویٹ کی گئی جس میں انڈین بحریہ کے اہلکار یوم جمہوریہ کی ریہرسل پریڈ میں 70 کی دہائی کے دو مشہور بالی وڈ گانوں کی دُھن پر رقص کرتے نظر آ رہے ہیں۔یہ دھن ’ونس اپون اے ٹائم‘ کے ایک گانے ’دنیا میں لوگوں کو‘ اور فلم ’کاروان‘ کے گیت ’مونیکا او مائی ڈارلنگ‘ کو ملا کر بنائی گئی ہے۔یہ ویڈیو سامنے آنے کے بعد تنازع بڑھ گیا۔ وزارت دفاع نے ابھی تک سرکاری طور پر اس حوالے سے کچھ نہیں کہا ہے لیکن قیاس آرائیوں کا بازار گرم ہے۔ اتوار کو انڈین میڈیا میں خبریں آئیں کہ مودی سرکار نے 75ویں یوم آزادی کے موقع پر انڈین گانوں کی دھنیں بجانے کا فیصلہ کیا ہے۔انگریزی اخبار ’دی ہندو‘ کی خبر کے مطابق ’سرکاری ذرائع نے بتایا ہے کہ رواں سال صرف انڈین دھنیں شامل کی جائیں گی۔ ’ابائیڈ ود می‘ کی دھنیں نہیں پیش ہوں گی تاکہ زیادہ سے زیادہ ہندوستانی دھنیں شامل ہوں سکیں۔ معروف گیت ’اے میرے وطن کے لوگو‘ ایک انڈین دھن ہے اور یہ دھن ان لوگوں کے اعزاز میں بجائی جائے گی جنھوں نے ملک کے دفاع میں اپنی جانیں قربان کیں۔ نو آبادیاتی ماضی کی چیزوں کو ہٹایا جا رہا ہے۔‘یاد رہے کہ ’ابائیڈ ود می‘ کی دھن سنہ 1950 سے سالانہ بیٹنگ ریٹریٹ تقریب میں بجائی جاتی رہی ہے، لیکن رواں سال 26 گانوں کی فہرست جو آفیشل طور پر ہفتے کے روز جاری کی گئی ہے اس میں اس دھن کا ذکر نہیں ہے۔یہ مہاتما گاندھی کی پسندیدہ دھن بھی تھی۔،تصویر کا ذریعہ@PChidambaram_INبیٹنگ ریٹریٹ کی تقریب قومی فخر کے طور پر منائی جاتی ہے۔ اس دوران آرمی بینڈ میوزیکل پرفارمنس بھی پیش کرتے ہیں۔ اس میں انڈین اور مغربی دونوں دھنیں شامل تھیں۔حزب اختلاف کی جماعتوں نے اس حکومتی اقدام کو سخت تنقید کا نشانہ بنایا ہے۔ کانگریس کے سینیئر لیڈر اور منموہن سنگھ حکومت میں وزیر خزانہ پی چدمبرم نے اتوار کو ایک پریس کانفرنس کرتے ہوئے مودی حکومت کے فیصلے پر تنقید کی ہے۔پی چدمبرم نے کہا: ’ابائیڈ ود می ایک مسیحی دعا تھی جو 1847 میں لکھی گئی تھی، لیکن اب یہ صرف مسیحی دعا نہیں ہے۔ اب یہ تمام مذاہب سے منسلک ہے۔ یہ دعا 1950 سے بیٹنگ ریٹریٹ تقریب کا حصہ تھی۔ مجھے اور کروڑوں شہریوں کو دکھ ہے کہ یہ دعا جمہوریہ کے 72ویں سال میں چھوڑ دی جائے گی۔ بی جے پی حکومت کی عدم برداشت اس حد تک پہنچ چکی ہے کہ ان کے رویہ اور اشتعال انگیز اقدامات کی مذمت کے لیے الفاظ نہیں ہیں۔‘مہاتما گاندھی کے پڑپوتے گوپال کرشن گاندھی نے اس پر دکھ کا اظہار کرتے ہوئے لکھا: ’یہ دعا کس کی بے عزتی ہے؟ اس سے ذلت کون محسوس کرتا ہے؟ زخم بھرنے والے اس گیت سے کس کو تکلیف ہو سکتی ہے؟ میں یقین نہیں کر سکتا کہ انتظامیہ اس گانے کی خوبصورتی، روحانیت اور انسانی اپیل اور اس دعا کو پسند کرنے والے لوگوں کے لیے اتنی بے حس ہے۔ گاندھی کو یہ گیت بہت پسند تھا۔‘،تصویر کا ذریعہGetty Imagesامر جوان جیوتی پر خراج تحسین پیش کرتے ہوئے’امر جوان جیوتی‘ (مشعل) پر ہونے والا تنازع بھی حکومت پر تنقید کا باعث بن رہا ہے۔ یہ مشعل گذشتہ پانچ دہائیوں سے دلی کے قلب میں واقع انڈیا گیٹ پر مسلسل روشن تھی۔ اس مشعل کو اس وقت کی وزیر اعظم اندرا گاندھی نے 26 جنوری 1972 کو انڈیا گیٹ پر سنہ 1971 کی جنگ میں مارے جانے والے انڈین فوجیوں کی یاد میں نیشنل وار میموریل کے طور پر شروع کیا تھا۔ یوم جمہوریہ کے موقع پر بی جے پی حکومت نے امر جوان جیوتی کو انڈیا گیٹ سے ہٹا کر اس سے ملحق ’وار میموریل‘ میں شامل کرنے کا فیصلہ کیا ہے۔ حزب اختلاف کی پارٹی کانگریس نے حکومت کے اس فیصلے کی شدید مخالفت کرتے ہوئے ٹویٹ کیا: ’امر جوان جیوتی (مشعل) کو بجھانا ان ہیروز کی ہمت اور قربانی کی توہین ہے جنھوں نے 1971 کی جنگ لڑی۔ بہادری کی اس تاریخ کو مٹانے کی بی جے پی کی سازش کو کوئی بھی محب وطن برداشت نہیں کرے گا۔ مودی حکومت کا شہدا کی توہین کا یہ رویہ انتہائی قابل نفرت ہے۔‘کانگریس کے علاوہ کئی اپوزیشن لیڈروں نے بھی امر جوان جیوتی تنازع پر مودی حکومت کو تنقید کا نشانہ بنایا ہے۔راشٹریہ جنتا دل کے ایوان بالا کے ایم پی اور پارٹی کے ترجمان منوج کمار جھا نے بی جے پی پر طنز کرتے ہوئے کہا: ’میں اس بات سے اتفاق کرتا ہوں کہ آپ نے ہندوستان کی شاندار تاریخ میں کوئی حصہ نہیں ڈالا ہے، اس کی وجہ سے احساس کمتری ضرور ہوا ہو گا، لیکن اس کا مطلب یہ نہیں کہ جو شعلہ 50 سال سے روشن تھا وہ بجھ جائے گا؟‘،تصویر کا ذریعہGetty Imagesمغربی بنگال کی ایک جھانکی کو انڈیا گیٹ کی شاہراہ سے گزرتے دیکھا جا سکتا ہے (فائل فوٹو)رواں برس یوم جمہوریہ کی تقریبات پر ہونے والا پہلا تنازع ریاست بنگال کی جھانکی (نمائش) کو پریڈ میں شامل نہ کرنے سے شروع ہوا تھا۔وزیر اعلیٰ ممتا بنرجی نے وزیر اعظم نریندر مودی کو بھیجے گئے اپنے دو صفحات کے خط میں اسے ’بنگال کے لوگوں کی توہین اور جدوجہد آزادی میں ان کے کردار سے انکار‘ قرار دیا ہے۔ان کے علاوہ بی جے پی رہنما اور میگھالیہ کے سابق گورنر تتھاگت رائے نے بھی اپنے ٹویٹ میں وزیر اعظم سے اس فیصلے پر نظر ثانی کرنے کی اپیل کی ہے۔وزیر دفاع راج ناتھ سنگھ نے مغربی بنگال کی وزیر اعلیٰ ممتا بنرجی کو ایک خط لکھا ہے جس میں بتایا گیا ہے کہ 26 جنوری کی پریڈ میں بنگال کے ٹیبلو (جھانکی) کو کیوں شامل نہیں کیا گیا ہے۔،تصویر کا ذریعہAniوزیر اعلیٰ ممتا بنرجی نے اس حکومتی فیصلے کو ’بنگال کے لوگوں کی توہین اور جدوجہد آزادی میں ان کے کردار سے انکار‘ قرار دیا ہےراج ناتھ سنگھ نے اپنے خط میں لکھا: ’میں آپ کو یقین دلانا چاہتا ہوں کہ یوم جمہوریہ کی پریڈ میں حصہ لینے والی جھاکیوں کا انتخاب انتہائی شفاف ہے۔ ’آرٹ، ثقافت، موسیقی اور رقص کے نامور سکالرز پر مشتمل یہ کمیٹی کئی روز تک ریاست اور مرکز کے زیر انتظام علاقوں کی تجاویز کا جائزہ لینے کے بعد اس کی سفارش کرتی ہے۔ اس بار 29 ریاستوں اور مرکز کے زیر انتظام علاقوں کی تجاویز میں سے 12 تجاویز کو منظوری دی گئی ہے۔‘لیکن ممتا بنرجی نے اس فیصلے پر حیرت کا اظہار کیا ہے۔ انھوں نے وزیراعظم کو بھیجے گئے خط میں اس فیصلے پر نظر ثانی کی اپیل کی ہے۔انھوں نے لکھا: ’اس فیصلے سے ریاست کے لوگوں کو تکلیف پہنچے گی۔ جھانکی کو مسترد کرنے کی کوئی وجہ یا جواز نہیں بتایا گیا ہے۔‘
Science,"،تصویر کا ذریعہGetty Imagesایک اندازے کے مطابق اس وقت سمندر کے نیچے بچھا 430 تاروں کا جال 8 لاکھ میل طویل ہےایک زیر سمندر فائبر آپٹک کیبل جو جنوبی بحرالکاہل کے ایک جزیرے ٹونگا کو باقی دنیا سے جوڑتی ہے آتش فشاں کے پھٹنے سے ٹوٹ گئی ہے۔نیوزی لینڈ کی وزارت خارجہ کا کہنا ہے کہ جنوبی بحرالکاہل میں کام کرنے والی 49,889 کلومیٹر  (31,000 میل) لمبی کیبل ٹوٹ گئی ہے جس کی مرمت میں ایک ماہ سے زیادہ کا وقت لگ سکتا ہے۔زیر سمندر آتش فشاں کے پھٹنے اور اس کے بعد پیدا ہونے والی سونامی کی لہروں سے ٹونگا پر آباد ایک لاکھ دس ہزار افراد کا رابطہ باقی دنیا سے منقطع ہو گیا ہے۔جنوبی بحرالکاہل کی یونیورسٹی میں نصب سیٹلائٹ ڈش کا استعمال کرتے ہوئے مرکزی جزیرے پر ایک 2G وائرلیس کنکشن قائم کیا گیا ہے۔ لیکن سروس خراب اور سست رفتار ہے۔خیال کیا جا رہا ہے کہ یہ کیبل ساحل سے تقریباً 37 کلومیٹر (23 میل) دور ٹوٹی ہے۔خبررساں ادارے روئٹرز کے مطابق آتش فشاں کے بعد کمپنی ’ٹونگا کیبل‘ کے سروے سے کیبل ٹوٹنے کی تصدیق ہوتی ہے۔ورجن میڈیا کے پرنسپل انجینئر اور یورپی زیر سمندر کیبل ایسوسی ایشن کے نائب چیئرمین پیٹر جیمیسن کے مطابق اس کو مرمت کرنے کا عمل درحقیقت کافی سادہ ہے۔وہ کہتے ہیں کہ 'جزیرے سے روشنی کی شعا بھیجی جائے گی اور ایک مشین پیمائش کرے گی کہ سفر میں کتنا وقت لگا ہے اور یہ اس بات کا تعین کرے گا کہ وقفہ کہاں ہے‘۔پھر ایک کیبل مرمت کرنے والا بحری جہاز کیبل کے ٹوٹے ہوئے سرے کے مقام پر بھیجا جائے گا۔یہ ٹوٹے ہوئے سرے کو بازیاب کرنے کے لیے یا تو پانی کے اندر چلنے والی گاڑی یا گریپینل (بنیادی طور پر ایک زنجیر پر ہک) کہا جانے والا آلہ استعمال کر کے کیبل کے ٹوٹے ہوئے ٹکڑے کے سرے کو تلاش کرے گا۔اسے کشتی پر موجود نئی کیبل سے دوبارہ جوڑ دیا جائے گا اور پھر ٹوٹی ہوئی کیبل کے دوسرے سرے پر بھی یہی عمل ہوگا۔ اگر سب کچھ ٹھیک ہو جاتا ہے، تو پورے عمل میں پانچ سے سات دن لگیں گے۔،تصویر کا ذریعہGetty Imagesخصوصی مرمتی کشتی کو جزائر تک پہنچنے میں کچھ وقت لگے گاٹونگا تک کیبل مرمت کرنے والی کشتی کے پہنچنے میں وقت لگے گا اور اس وقت قریب ترین کشتی پاپوا نیو گنی کی بدرگاہ مورسبی میں ہے جو اس جزیرے سے تقریباً 4,700 کلومیٹر (2,900 میل) دور ہے۔خصوصی جہاز، ریلائنس، جنوبی بحرالکاہل میں 50,000 کلومیٹر (31,000 میل) طویل کیبل کی مرمت اور دیکھ بحال کا کام سرانجام دیتا ہے۔کیبل مرمت کرنے والے جہاز کو روانہ کرنے سے قبل ماہرین کو اس بات کو یقینی بنانا ہو گا کہ یہ علاقہ کشتی اور عملے کے لیے محفوظ ہے اور مزید آتش فشاں پھٹنے کا امکان تو نہیں ہے۔آتش فشاں پھٹنے کے بعد راکھ میں ڈھکا ٹونگا ’چاند کی سطح‘ کا منظر پیش کرنے لگابڑی ٹیکنالوجی کمپنیاں زیرسمندر ایک دوسرے پر سبقت لے جانے کی دوڑ میں کیوں مصروف ہیں؟اردن میں زیرِ سمندر فوجی عجائب گھر کا افتتاحزیر سمندر پہاڑی سلسلہ جسے تین ملک فتح کرنا چاہتے ہیںایک اندازے کے مطابق عالمی سطح پر ہر سال کیبل ٹوٹنے یا اس میں نقص پیدا ہونے کے دو سو واقعات پیش آتے ہیں اور ان کی مرمت کرنی پڑتی ہے، لیکن ان حادثات کی وجہ قدرتی آفات بہت کم ہوتی ہیں اور 90 فیصد ٹوٹ پھوٹ ماہی گیری کی کشتیوں کے جال یا لنگروں سے ہوتی ہے۔ٹریکنگ ٹیکنالوجی کا استعمال تیزی سے بڑھ رہا ہے تاکہ کیبل آپریٹروں کو ان علاقوں میں جہاں کیبل کو نقصان پہنچنے کا خطرہ ہوسکتا ہے، وہاں کسی بھی کشتی یا جہاز کی نقل و حرکت کے بارے میں بروقت اطلاع مل جائے اور وہ کشتی یا جہاز کے عملے سے براہ راست رابطہ کر کے انھیں اس بارے میں خبردار کیا جا سکے۔ ڈیٹا کیبلز شیشے کے فائبر آپٹک باریک دھاگوں سے بنی ہوئی ہوتی ہیں، لیکن کیبل پر شیشے کی تاروں کو محفوظ بنانے کے لیے تہہ چڑھی ہوتی ہے۔سمندر کی سطح جسے ’براعظمی شیلف‘ بھی کہا جاتا ہے اس پر تاروں کو ایک سے دو میٹر گہرائی میں ڈالنا پڑتا ہے۔ تاہم، اکثر جگہوں پر یہ تاریں صرف سمندر کے فرش پر ڈال دی جاتی ہیں کیونکہ ان جگہوں پر سمندر کی گہرائی اتنی زیادہ ہوتی ہے کہ انھیں نقصان پہنچنے کا خطرہ نہیں ہوتا۔لیکن قدرتی آفات گہرائی میں بھی آ سکتی ہیں، جیسا کہ ٹونگا میں ہوا ہے۔ 2006 میں، تائیوان کے ساحل پر آنے والے زلزلے سے ایک کیبل ٹوٹ گئی تھی اور اس علاقے میں انٹرنیٹ اور بین الاقوامی فون سروسز کو نقصان پہنچا تھا۔،تصویر کا ذریعہTelegeographyمغربی ممالک میں، اگر ایک کیبل ٹوٹ جائے تو یہ کوئی مسئلہ نہیں ہے، کیونکہ یہ ملک ایک سے زیادہ کیبل سے جڑے ہوئے ہیں۔ مثال کے طور پر برطانیہ ڈیٹا فیڈ کرنے والی تقریباً 50 کیبلز سے جڑا ہوا ہے۔ٹونگا صرف ایک کیبل پر انحصار کر رہا تھا۔ جیمیسن کا کہنا ہے کہ 'بہتر تو یہ ہے کہ کم از کم دو کیبلز ہوں۔ لیکن کیبلز مہنگی ہیں اور جہاں فیس بک، گوگل یا کسی اور بین الاقوامی کمپنی کو اس جگہ سے مالی فائدہ نہ ہو وہاں انھیں ایک سے زیادہ کیبل بچھانے میں کوئی دلچسپی نہیں ہوتی۔'دنیا بھر میں ایک اندازے کے مطابق 430 سے زیادہ کیبلز بچھی ہیں، جن کا کل فاصلہ 1.3 ملین کلومیٹر (800,000 میل) ہے۔2019 میں ایک جہاز کے لنگر سے کیبل ٹوٹنے کے پہلے واقعے کے بعد ٹونگا نے سیٹلائٹ کنیکٹیویٹی حاصل کرنے کے لیے 15 سالہ معاہدے پر دستخط کیے تھے۔ لیکن ملک میں آتش فشاں کی راکھ سے سیٹلائٹ فون کا استعمال متاثر ہوا ہے۔ کچھ لوگوں نے اطلاع دی ہے کہ وہ صرف باہر کال کر سکتے ہیں اور کال وصول نہیں کر سکتے۔قیمت کی وجہ سے، سیٹلائٹ فون کا استعمال صرف سرکاری اہلکاروں اور کچھ کاروباری اداروں تک محدود ہے۔موبائل نیٹ ورک فراہم کرنے والی کمپنی ’ڈیجی سیل‘ نے مرکزی جزیرے ٹونگاٹاپو پر ایک عبوری نظام قائم کیا ہے، جس میں یونیورسٹی آف دی ساؤتھ پیسیفک کی سیٹلائٹ ڈش کو محدود ٹو جی کوریج فراہم کرنے کے لیے استعمال کیا گیا ہے۔"
Science,،تصویر کا ذریعہGetty Imagesممبئی میں اس وقت غیر معمولی سردی ہو رہی ہےانڈیا کے تجارتی مرکز ممبئی میں اس برس اس دہائی کا اب تک کا سب سے شدید موسمِ سرما رہا ہے جس کے سبب سوشل میڈیا پر مزاحیہ میمز کا سلسلہ شروع ہو گیا۔جیسے ہی ساحلی شہر ممبئی میں موسم کا پارہ غیر معمولی طور پر نیچے گرا ویسے ہی سردی کے لطیفوں کے ساتھ ہیش ٹیگ ممبئی وِنٹر ٹرینڈ کرنے لگا۔یہ شہر عام طور پر اس کے برعکس موسم کے لیے جانا جاتا ہے جہاں ہوا میں نمی اور مون سون بارشوں کی جھڑی لگی رہتی ہے۔لہٰذا درجہ حرارت میں اچانک کمی نے شہر کے اپنے ہی لوگوں میں مزاح کی حِس کو چھیڑ دیا۔ممبئی کے ایک شہری نے ٹویٹ کی کہ ’ممبئی کی سردی کا مذاق اڑانا بند کریں۔ جو لوگ یا تو چھ مہینے تک 40 ڈگری میں رہتے ہیں یا پانچ مہینے تک مسلسل بارش میں، ان کے لیے 20 ڈگری پر سردی محسوس کرنا لازمی ہے ہمارے جذبات کو سمجھو۔‘ممبئی کی سردی پر کچھ لوگوں نے دوسرے ممالک کے برف سے ڈھکے ریلوے سٹیشنوں اور منجمند دریاؤں کی تصاویر بھی شیئر کر ڈالیں اور اس امید کا اظہار کیا کہ ممبئی کا بھی کچھ ایسا ہی حال ہونے والا ہے۔،تصویر کا ذریعہTwitter/@mi_muhibیہ بھی پڑھیے انڈیا میں سردی کی لہر، محکمہ موسمیات کا شراب نوشی سے گریز کا مشورہ کیوں؟کینیڈین خاتون جسے سردی سے الرجی ہےکچھ لوگ دوسروں کے مقابلے میں زیادہ سردی کیوں برداشت کر سکتے ہیں؟چونکہ ممبئی انڈیا کی فلم انڈسٹری بالی ووڈ اور فیشن کا گھر ہے تو ماضی میں موسمِ سرما کے دوران اس شہر کے لوگوں کے چمڑے کے بوٹس اور جیکٹس پر خوب لطیفے بنائے گئے لیکن اس مرتبہ ان کا مذاق نہیں بنایا جا سکتا کیونکہ اس بار یقیناً شہر کے بہت سے لوگوں کو شدید سردی لگ رہی ہے۔ملک کے دوسرے علاقوں کے لوگ بھی اس مذاق میں شامل ہوتے ہوئے ممبئی کے لوگوں کی شکایت کو طنز و مزاح کا نشانہ بنا رہے ہیں۔لیکن کچھ لوگ ایسے بھی ہیں جو اس ٹھنڈے موسم کا دفاع بھی کر رہے ہیں۔فلم ساز اور مصنف پریتیما ووہرہ نے روزنامہ مڈ ڈے میں لکھا کہ ’ہاں ہمیں سردی لگ رہی ہے، ہم میں سے بہت سے لوگ کوٹ اور سوئیٹر پہن رہے ہیں اور سوشل میڈیا پر اپنے جذبات کا اظہار بھی کر رہے ہیں۔‘انھوں نے ان تمام لوگوں کو ’خبردار‘ کیا جنھوں نے ان کی فیس بک پوسٹ پر موسم سرما کے بارے میں مذاق کیا تھا۔انھوں نے کہا کہ جب یہ لوگ معمولی بوندا باندی پر شکایت کریں گے تو تب وہ جواب دیں گی۔،تصویر کا ذریعہTwitterممبئی میں ابھی مزید چند روز تک موسم شدید سرد رہنے کی پیشگوئی ہے۔محکمہ موسمیات کا کہنا ہے کہ ہوا کا دباؤ بنیادی طور پر ہمسایہ ملک پاکستان سے آنے والے دھول کے طوفان کی وجہ سے کم ہے، مشرق وسطیٰ میں بننے والے شمالی انڈیا میں موسم سرما کی بارش اور برف باری لاتے ہیں۔اس کا اثر بعض اوقات وسطی انڈیا کے کچھ حصوں اور یہاں تک کہ مغربی ساحل تک بھی ہوتا ہے۔کم درجہ حرارت نے ہوا میں آلودگی کے ارتکاز میں بھی اضافہ کیا۔ ممبئی کے کچھ علاقوں میں آلودہ ترین ہوا کا ریکارڈ بھی دیکھا گیا۔
Science,،تصویر کا ذریعہGetty Imagesایک حالیہ جائزے کے مطابق برطانیہ میں لوگ اوسطاً روزانہ پانچ گھنٹے اپنے فون پر صرف کرتے ہیںایک ایسی دنیا میں جہاں ہم میں سے اکثر لوگ ہر وقت اپنے سمارٹ فون سے بندھے رہتے ہیں، وہیں ایک ایسی خاتون بھی ہیں جنھوں نے اپنے سمارٹ فون کو خیرباد کہہ دیا ہے۔ہم بات کر رہے ہیں 36 سالہ ڈلسی کاؤلنگ کی جنھوں نے گذشتہ برس کے آخری دنوں میں یہ فیصلہ کر لیا تھا کہ اپنی ذہنی صحت بہتر کرنے کا طریقہ یہ ہے کہ سمارٹ فون سے پیچھا چھڑا لیا جائے۔ چنانچہ کرسمس کے دن انھوں نے اپنے گھر والوں اور دوستوں کو بتا دیا کہ وہ واپس اپنے پرانے ’نوکیا‘ فون پر جا رہی ہیں، یعنی وہ فون جس سے آپ صرف کال اور ٹیکسٹ میسج بھیج یا وصول کر سکتے ہیں۔ڈلسی کو وہ لمحہ اچھی طرح یاد ہے جب انھوں نے سمارٹ فون سے جان چھڑانے کا فیصلہ کر لیا تھا۔ وہ بتاتی ہیں کہ ایک دن وہ اپنے دونوں (تین اور پانچ سالہ) بیٹوں کے ساتھ ایک پارک میں بیٹھی اپنے فون پر کچھ دیکھ رہی تھیں۔ ’میں پارک میں بچوں کے کھیل کود والے حصے میں بیٹھی تھی۔ فون استعمال کرنے کے دوران میں نے اوپر نظر اٹھا کے دیکھا تو وہاں تقریباً بیس مائیں یا بچوں کے والد موجود تھے اور یہ سب اپنے اپنے فون میں مصروف تھے۔ ہر کوئی بس یوں ہی اپنے سمارٹ فون کی سکرین پر مسلسل سکرول کر رہا تھا۔‘  ’میں نے سوچا یہ کب سے ہونا شروع ہو گیا؟ ہر کوئی حقیقی زندگی سے دور ہو رہا ہے۔ میں نے سوچا کہ جب آپ بستر مرگ پر ہوں گے تو یہ نہیں سوچ رہے ہوں گے کہ کاش میں ٹوئٹر پر مزید وقت گزار لیتا یا انٹرنیٹ پر کوئی اور مضمون پڑھ لیتا۔‘ڈلسی کاؤلنگ لندن کی ایک اشتہاری کمپنی کے تخلیقی شعبے کی سربراہ ہیں۔ اُن کا مزید کہنا تھا کہ  لاک ڈاؤن کے دوران اُن کے ذہن میں یہ خیال تقویت پکڑتا رہا کہ سمارٹ فون سے جان چھڑانا بہت ضروری ہے۔‘،تصویر کا ذریعہDulcie Cowling’میں نے سوچا کہ میں بہت سی زندگی سمارٹ فون پر ہی گزار رہی ہو ’’میں نے سوچا کہ میں اپنے دن کا بیشتر حصہ سمارٹ فون پر ہی گزار رہی ہو اور یہ کہ اس کی بجائے میں اور کیا کر سکتی ہوں۔ سمارٹ فون پر دستیاب بہت سی سہولیات سے ہر وقت جڑے رہنے سے آپ کی توجہ بٹی رہتی ہے مگر اس کام میں خاصی ذہنی توانائی صرف ہو جاتی ہے.‘ سمارٹ فون کو ترک کرنے کے بعد اب ڈلسی کا منصوبہ یہ ہے کہ وہ زیادہ پڑھا کریں گی اور سویا کریں گی۔اعداد و شمار کے مطابق برطانیہ میں ہر دس میں سے نو افراد کے پاس سمارٹ فون موجود ہے، اور زیادہ تر ترقی یافتہ ممالک میں سمارٹ فون استعمال کرنے والوں کا تناسب بھی یہی ہے۔ ایک حالیہ تحقیق کے مطابق ہم روزانہ اوسطاً 8.4 گھنٹے فون پر گزارتے ہیں۔لیکن کچھ لوگ، جن کی تعداد میں اضافہ ہو رہا ہے، وہ سمجھتے ہیں کہ اب بہت ہو چکا۔مثلاً تعلیمی امور اور ٹیکنالوجی کے ماہر، ایلکس ڈنیڈن کو بھی اپنا سمارٹ فون پھینکے ہوئے دو برس ہو چکے ہیں۔ وہ کہتے ہیں کہ سمارٹ فون کا رواج اتنا زیادہ ہو گیا ہے کہ ہمیں اس کی لت پڑ گئی ہے۔ سمارٹ فون ’ہماری سوچنے سمجھنے کی صلاحیت کو  کمزور کر رہے ہیں اور ہمارے کام کاج کی صلاحیت کو بھی متاثر کر رہے ہیں۔‘ ،تصویر کا ذریعہGetty Imagesآپ سمارٹ فون پر اتنی زیادہ چیزیں کر سکتے ہیں کہ آپ کو بعد میں خیال آتا ہے کہ فون تو کال کرنے کے لیے ہوتا ہےتاہم سکاٹ لینڈ کے رہائشی، ایلکس ڈنیڈن کہتے ہیں کہ ان کے سمارٹ فون ترک کرنے کی وجہ یہ تھی کہ قدرتی ماحول پر اس کے بُرے اثرات مرتب ہو رہے ہیں۔ ’ہم (سمارٹ فون ٹیکنالوجی) پر بے تحاشا توانائی خرچ کر رہے ہیں اور اس سے بے شمار کاربن ڈائی آکسائیڈ پیدا ہو رہی ہے۔‘کیا سمارٹ فون ترک کر دینے کے بعد ایلکس زیادہ خوش ہیں اور وہ زیادہ کام کر رہے ہیں؟ اس سوال کے جواب میں اُن کا کہنا تھا کہ اب ان کے پاس پرانے زمانے کا موبائل فون بھی نہیں ہے اور انھوں نے گھر پر بھی فون نہیں لگوایا ہے۔ اس کی بجائے اب وہ دوسرے لوگوں سے رابطے کے لیے اپنے گھر پر رکھے ہوئے کمپیوٹر پر صرف ای میل استعمال کرتے ہیں۔ ’اس سے میری زندگی بہتر ہو گئی ہے۔ اب میرا دماغ ہر وقت کسی مشین سے نہیں بندھا رہتا اور مجھے اس مشین پر نہ توانائی خرچ کرنا پڑتی ہے اور نہ کوئی پیسہ۔ میرا خیال ہے کہ ٹیکنالوجی کا نقصان یہ ہے کہ اس کے استعمال سے ہماری زندگیاں خالی ہوتی جا رہی ہیں۔‘یہ بھی پڑھیےدور جدید میں ٹیکنالوجی کی مدد سے ’سکرین ٹائم‘ کیسے کم کیا جائے؟'اب سمارٹ فون آپ کی شوگر کو کنٹرول کرے گا' کتابیں سننا صحت کے لیے کیوں مفید ہے؟ کیا آپ جانتے ہیں کہ آپ اپنا موبائل فون بار بار کیوں استعمال کرتے ہیں؟لیکن شعبۂ تدریس سے منسلک برمنگھم سے تعلق رکھنے والی 53 سالہ لِن وائس نے چھ ماہ کے وقفے کے بعد اب دوبارہ سمارٹ فون استعمال کرنا شروع کر دیا ہے۔  وہ کہتی ہیں کہ دوبارہ سمارٹ فون خریدنے کا فیصلہ کرتے ہوئے انھیں ہچکچاہٹ ہو رہی تھی لیکن انھوں نے اس کا استعمال اس لیے شروع کر دیا کیونکہ اب ریستورانوں وغیرہ میں آپ کو فون پر محکمۂ صحت کی جانب سے بھیجا گیا پیغام دکھانا پڑتا ہے کہ آپ کو کووِڈ نہیں۔ اس کے علاوہ سمارٹ فون کے ذریعے اُن کے لیے پیرس میں مقیم اپنی بیٹی سے رابطہ رکھنے میں بھی آسانی ہوتی ہے۔،تصویر کا ذریعہLynne Voyceلِن وائس نے اپنی بیٹیوں کو ترغیب دینے کے لیے خود سمارٹ فون استعمال کرنا ترک کر دیا تھالیکن لِن وائس کہتی ہیں کہ اگر ممکن ہوا تو وہ سمارٹ فون کو دوبارہ ترک کر دیں گی۔ ’جب یہ وبا ختم ہو جائے گی اور (میری سب سے بڑی بیٹی) ایلا واپس آ جائے گی تو ہو سکتا کہ میں سمارٹ فون استعمال کرنا پھر چھوڑ دوں۔ لگتا ہے کہ سمارٹ فون نشے کی لت جیسا ہے، ہے ناں۔‘ سنہ 2016 میں جب لِن وائس نے سمارٹ فون استعمال کرنا چھوڑا تھا تو اس کا مقصد اپنی بیٹیوں کو ترغیب دینا تھا کہ وہ بھی ہر وقت اپنے موبائل فونز سے نہ چمٹی رہا کریں۔’میری بیٹیاں ہر وقت اپنے سمارٹ فونز سے چمٹی رہتی تھیں۔ میں نے سوچا کہ ان کی یہ عادت چھڑانے کا بہترین طریقہ یہی ہے کہ میں اپنے فون سے جان چھڑا لوں۔ اس سے بہت فرق پڑا تھا۔‘’مثلاً جب بھی ہم ریستوران جاتے تھے تو میری بیٹیاں دیکھتی تھیں کہ میں نے اپنا فون نہیں اٹھایا ہوا۔‘لِن وائس کے بقول سمارٹ فون پاس نہ ہونے سے ’مجھے لگتا تھا جیسے میرے دماغ سے دباؤ اتر گیا ہو۔ مجھے لگتا تھا کہ اب فوراً کسی کے پیغام کا جواب نہیں دینا اور گھر سے باہر ہوتے ہوئے بھی لوگوں کو دستیاب نہیں ہونا۔‘ اگرچہ کچھ لوگوں کو فکر ہے کہ وہ اپنے سمارٹ فون پر بہت زیادہ وقت صرف کر رہے ہیں، لیکن کروڑوں لوگ سمارٹ فون کو ایک نعمت سمجھتے ہیں۔برطانیہ کی موبائل کمپنی ’ووڈا فون‘ کے ترجمان کے مطابق لاکھوں لوگوں کی زندگی اب سمارٹ فون کی ڈور سے بندھی ہوئی ہے، کیونکہ ماضی کی نسبت اب صحت کی سہولیات، تعلیم، حکومت کی طرف سے فراہم کی جانے والی دیگر سہولیات، آپ کے دوست اور خاندان والے سب سمارٹ فونز کے ذریعے آپ سے جُڑے ہوئے ہیں۔’اس کے علاوہ ہم لوگوں کے لیے ایسے ذرائع پیدا کر رہے ہیں جن کے ذریعے وہ ٹیکنالوجی سے زیادہ سے زیادہ فائدہ اٹھا سکتے ہیں اور ہم یہ کوشش بھی کر رہے ہیں کہ جب لوگ انٹرنیٹ پر آئیں تو وہ محفوظ رہیں۔ یہ چیز بہت زیادہ اہم ہے۔‘   ،تصویر کا ذریعہGetty Imagesکورونا کی وبا میں دنیا کے کئی ممالک میں سمارٹ فون کی افادیت سامنے آئی ہےتاہم، ماہر نفسیات اور موبائل فون کی عادت کے مضر اثرات پر ایک کتاب (فون ایڈکشن ورک بُک) کی مصنفہ، ہلڈا برک کے بقول موبائل فون کے بے دریغ استعمال اور آپ کے نجی تعلقات، آپ کی نیند، فون بند کر کے سکون حاصل کرنے اور کسی چیز پر توجہ مرکوز رکھنے جیسی چیزوں کے درمیان بہت گہرا تعلق پایا جاتا ہے۔’بہت سے لوگوں کو اپنے فون پر مسلسل پیغامات وصول کرنے اور ان کے جواب دینے کی عادت پڑ جاتی ہے، اور انھیں لگتا ہے کہ ہر پیغام کو دیکھنا اور جواب دینا ضروری ہوتا ہے، حالانکہ ان میں سے بہت سے پیغامات فوری نوعیت کے نہیں ہوتے۔‘’ایسے لوگوں کے لیے حدود کا تعین کرنا مشکل ہو جاتا ہے، جس کا نتیجہ یہ ہوتا ہے کہ وہ ہر رات سونے سے پہلے اور صبح جاگتے ہی ای میل دیکھنے پر مجبور ہو جاتے ہیں۔‘اگر آپ کو لگتا ہے کہ سمارٹ فون سے جان چھڑانا بہت مشکل ہے لیکن آپ محسوس کرتے ہیں کہ آپ فون پر بہت زیادہ وقت صرف کر رہے ہیں، تو آپ کچھ ایسی چیزیں کر سکتے ہیں جن سے سمارٹ فون کا استعمال کم ہو جائے۔ ہو سکتا ہے کہ شروع میں آپ کو لگے کہ آپ نے ایک نئی مصیبت پال لی ہے، لیکن اب ایسی کئی ایپس آ گئی ہیں جن کی دولت آپ بغیر سوچے سمجھے فون پر سکرول کرنے کی عادت کو  کم کر سکتے ہیں۔  مثلاً ’فریڈم‘ نامی ایپلیکیشن سے آپ عارضی طور پر اپنے سمارٹ فون کی ایپس اور ویب سائٹس کو روک سکتے ہیں اور اپنی توجہ کسی دوسری چیز پر لگا سکتے ہیں۔ اسی طرح ’آف دا گرِڈ‘ نامی ایپ سے آپ مخصوص وقت کے لیے اپنے فون کو آف کیے بغیر بند بھی کر سکتے ہیں۔ ہلڈا برک کہتی ہیں کہ اگر زیادہ سے زیادہ لوگ یہ دیکھنا شروع کر دیں کہ وہ موبائل فون پر کتنا وقت گزار رہے ہیں تو یہ ترکیب بھی خاصی مفید ہو سکتی ہے۔’ اگر ہمیں یہ احساس ہو جائے کہ ہم ہر روز کتنا وقت بلاوجہ فون پر انگلیاں گھماتے ضائع کر دیتے ہیں، تو یہی احساس ہمیں جگانے کے لیے کافی ہو گا اور ہمیں اپنی روش بدلنے میں مدد مل سکتی ہے۔‘اس کے علاوہ وہ یہ مشورہ بھی دیتی ہیں کہ آپ شروع شروع میں کچھ وقت کے لیے اپنا فون بند کریں یا اسے گھر چھوڑ جائیں، اور پھر آہستہ آہستہ اس وقفے میں اضافہ کرتے جائیں۔ اور آخر میں مِس برک کہتی ہیں کہ سمارٹ فون پر وقت ضائع کرنے سے بچنے کا طریقہ یہ ہے کہ آپ اپنے فون کی سکرین پر کوئی ایسا لفظ لکھیں یا تصویر لگائیں جو یہ ظاہر کرے کہ اگر آپ فون پر نہ ہوتے تو کیا کر رہے ہوتے۔ ’ہم میں سے اکثر لوگ روزانہ کم از کم 55 مرتبہ، اور کچھ لوگ ایک سو مرتبہ اپنا فون دیکھتے ہیں، تو ایسے میں یہ لفظ یا تصویر ہمیں یہ یاد دلانے کا بہترین ذریعہ ثابت ہو سکتی ہے کہ ہمیں اپنا قیمتی وقت اس چیز پہ صرف کرنا چاہیے جو ہمارے لیے زیادہ قیمتی ہے۔‘
Science,،تصویر کا ذریعہGetty Imagesانڈیا کی پولیس نے دعویٰ کیا ہے کہ انھوں نے ایک ایسے سائبر جرائم پیشہ گروہ کا پتہ لگایا ہے جس نے انڈیا سے کروڑوں روپے مالیت کی کرپٹو کرنسی چرا کر اسے فلسطینی تنظیم ’حماس‘ کی عسکریت پسند شاخ کے اکاؤنٹس میں منتقل کیا ہے۔دلی کے پشچم وہار علاقے کے ایک تاجر نے سنہ 2019 میں پولیس میں ایک رپورٹ درج کروائی تھی کہ اُن کے بٹ کوائن کے الیکٹرانک بٹوے (ای والیٹ) سے کسی نے فراڈ کے ذریعے تقریباً ساڑھے تیس لاکھ انڈین روپے کی کرپٹو کرنسی چوری کر لی ہے۔ سنہ 2019 میں چوری کی گئی اس ڈیجیٹل کرنسی کی مالیت اب چار کروڑ سے زیادہ ہے۔اس کیس کی تفتیش ابتدا میں معمولی مالی فراڈ کے کیس کے طور پر کی گئی لیکن بعد میں اسرائیلی دفاعی حکام کی طرف سے مزید اطلاعات حاصل ہونے کے بعد دلی پولیس کے سائبر سیل نے اس معاملے پر تفتیش کا آغاز کیا۔سائبر سیل کے ڈپٹی پولیس کمشنر کے پی ایس ملہوترا نے نامہ نگاروں کو بتایا کہ کرپٹو کرنسی دلی کے تاجر کے ڈیجیٹل اکاؤنٹس کو ہیک کر کے چرائی گئی تھی۔تفتیش کے دوران پتہ چلا کہ 6.7 بٹ کوائن، 9.79 ایتھیریم اور 2.44 بٹ کوائن کیش تین مختلف اکاؤنٹس میں منتقل کیے گئے تھے۔ پولیس کے مطابق بٹ کوائن کو حماس سے منسلک ’القاسم بریگیڈ‘ کے والٹ (اکاؤنٹ) میں منتقل کیا گیا جبکہ باقی کرپٹو کرنسی دیگر اکاؤنٹس میں ڈالی گئی۔ڈپٹی پولیس کمشنر کے پی ایس ملہوترا نے بتایا کہ ’چوری کی گئی کرپٹو کرنسی مختلف ہاتھوں سے ہوتی ہوئی مشتبہ والٹ میں پہنچی۔ ہمیں پتہ چلا کہ وہ اکاؤنٹ جس کا تعلق فلسطینی تنطیم حماس سے ہے، اسے اسرائیل کے انسداد دہشتگردی کے ادارے نے سیل کر دیا ہے۔‘ یہ بھی پڑھیےکرپٹو کرنسی: ’میری زندگی بھر کی کمائی ہیکرز کے حملے کی نذر ہو گئی‘رینسم ویئر کے واقعات میں اضافہ: ’یہ اب قومی سلامتی کا معاملہ بن گیا ہے‘پاکستان: دوران ڈکیتی مغویوں سے بٹ کوائن میں تاوان کیسے وصول کیا گیا؟کرپٹو کرنسی کی بقا کی جنگ میں کون کہاں کھڑا ہے؟پولیس نے بتایا کہ ’القاسم بریگیڈ‘ کے جس اکاؤنٹ کو اسرائیلی ادارے نے سیل کر رکھا ہے وہ محمد نصیر ابراہیم عبداللہ کے نام پر رجسٹر ہے۔انھوں نے مزید بتایا کہ باقی کرنسی مصر کے جیزہ اور فلسطین کے رام اللہ علاقے سے رجسٹر اکاؤنٹس میں منتقل کی گئی ہے۔ چوری کی گئی کرنسی کا ایک بڑا حصہ جیزہ کے اکاؤنٹس میں منتقل کیا گیا جو احمد مرزوق کے نام سے رجسٹر ہے جب کہ دوسرا اکاؤنٹ رام اللہ کے احمد صافی کے نام پر رجسٹر ہے۔ پولیس کا کہنا ہے کہ اس نے ان تمام اکاؤنٹس کی تفصیلات حاصل کر لی ہیں اور ان میں سے بعض اکاؤنٹس دہشت گردی کی مالی معاونت میں استعمال کیے جاتے رہے ہیں۔دو برس قبل القاسم بریگیڈ نے اپنے سوشل میڈیا صفحات اور اپنی ویب سائٹ پر لوگوں سے کرپٹو کرنسی میں چندہ دینے کی درخواست کی تھی۔ کرپٹو کرنسی کی مد میں فنڈ دینے والا شخص گمنامی میں رہتا ہے اور اس کی خرید و فروخت بھی مخفی رہتی ہے۔گذشتہ برس کرپٹو کرنسی کی خرید و فروخت پر نظر رکھنے والی ایک فرم نے یہ انکشاف کیا تھا کہ حماس اپنی سرگرمیوں کے لیے ڈیجیٹل والیٹ کے ذریعے فنڈز جمع کر رہی ہے۔ ،تصویر کا ذریعہGetty Imagesاس انکشاف کے بعد اسرائیل کی وزارت دفاع کے انسداد دہشتگردی کے ادارے نے اعلان کیا کہ اس نے حماس سے تعلق رکھنے والے کرپٹو کرنسی کے کئی اکاؤنٹس کو بند کر دیا ہے۔ اسرائیل نے حماس کے ان مبینہ کھاتوں کی تفصیلات انڈیا سمیت کئی ملکوں کو فراہم کی تھیں۔کرپٹو کرنسی میں پوری دنیا میں غیر معمولی دلچسپی کے سبب ڈیجیٹل کوائن کی قیمتوں میں زبردست اضافہ ہو رہا ہے لیکن ساتھ ہی اس کی چوری کے لیے سائبر حملے اور سائبر ڈکیتیاں بھی بڑھتی جا رہی ہے۔بٹ کوائن، ایتھیریم، ڈوج کوائن جیسی ڈیجیٹل کرنیسیز کو ڈیجیٹل والیٹ میں رکھا جاتا ہے اور اس والیٹ تک رسائی کے لیے کرپٹو کرنسی فراہم کرنے والی کمپنیاں ایک انتہائی محفوظ پاس ورڈ صارف کو فراہم کرتی ہیں۔ یہ والیٹس کرپٹو کرنسی کا کاروبار کرنے والوں کی ایک لازمی ضرورت ہے۔ جرائم پیشہ عناصر سمارٹ فون میں موجود ان والیٹ کو ہیک کر کے ان میں موجود کرنسی کو چرانے کی کو شش کرتے ہیں۔ واضح رہے کہ کرپٹو کرنسی کی چوری کے واقعات میں گذشتہ دو برس میں کئی گنا اضافہ ہوا ہے ۔
Science,،تصویر کا ذریعہRebeca Heldon BBC Threeبرطانیہ میں رہائش پذیر علینہ (فرضی نام) کہتی ہیں کہ انھیں بچپن میں ریپ کیا گیا تھا جس کے بعد اُن پر کئی برس تک خاندان کا دباؤ رہا کہ وہ آپریشن (ہائمنو پلاسٹی) کروا کر پردۂ بکارت کی بذریعہ آپریشن مرمت کروا لیں۔ہائمنو پلاسٹی ایک عمل جراحی یا آپریشن ہے جس کے ذریعے خواتین کے ہائمن یا پردۂ بِکارت (کنوارپن کی جھلی) کو پھر سے جوڑا جاتا ہے۔ بعض معاشروں کے اندر ہائمن یا پردہ بکارت کو کنوار پن کی علامت سمجھا جاتا ہے، تاہم اس آپریشن کو نام نہاد ’غیرت‘ سے جوڑا جاتا ہے۔علینہ کہتی ہیں ’مجھے لگا کہ میرے پاس کوئی چارہ نہیں ہے۔ یہ ہی ایک طریقہ ہے جس کے ذریعے میں پھر سے پہلے کی طرح ہو سکتی ہوں۔‘’اس معاملے میں میں نے خود کو بہت تنہا پایا۔ مجھے لگا کہ ایسا نہ کرنا جرم ہو گا۔‘وقت گزرنے کے ساتھ ساتھ علینہ پر گھر والوں کا دباؤ بڑھتا رہا جس سے بچنے کے لیے انھوں نے ایک ایسے شخص سے شادی کر لی جسے اس بات کی کوئی پرواہ نہیں تھی کہ علینہ کی ہائمن یا پردہ بکارت سالم ہے یا نہیں۔ان کا کہنا ہے کہ انھیں اس بات پر فخر ہے کہ انھوں نے یہ آپریشن نہیں کروایا۔وہ کہتی ہیں ’میں جانتی تھی کہ میں نے صحیح فیصلہ کیا اور میں جانتی تھی کہ میرے والدین مجھ سے جو کچھ کہتے تھے وہ دباؤ اور نام نہاد عزت کی وجہ سے کہتے تھے۔‘عالمی ادارۂ صحت (ڈبلیو ایچ او) کا کہنا ہے کہ کنوارپن جانچنے کا رواج کم سے کم 20 ملکوں میں موجود ہے۔ اس کے لیے لڑکیوں کے پردہ بکارت کو باقاعدہ چیک کیا جاتا ہے کہ وہ سلامت ہے۔یہ بھی پڑھیےسہاگ رات: ’جنسی تعلق اہم ہے، جلدی یا دیر اہم نہیں‘کنوارہ پن ثابت کرنے کے لیے سرجری کا سہاراسیکس سے جڑے حفظان صحت کے آٹھ اصول جو آپ کے لیے جاننا ضروری ہیںہائمن ایک باریک جھلی ہے جو وجائنا کے منھ پر جزوی طور پر موجود ہوتی ہے۔لڑکیوں میں اس جھلی کے زائل ہونے کی جنسی مباشرت کے علاوہ بھی کئی وجوہات ہو سکتی ہیں، مثلاً کھیل کود اور ٹیمپون (حیض کی بتی) کا استعمال۔،تصویر کا ذریعہGetty Imagesبعض رجعت پسند معاشروں میں پردہ بکارت کو کنوارپن سے جوڑا جاتا ہے اور توقع کی جاتی ہے کہ شادی کی پہلی رات سیکس کرنے پر پردہ بکارت پھٹنا اور اس کے نتیجے میں خون بہنا چاہیے جو اس بات کی نشانی ہے کہ لڑکی کنواری ہے۔تاہم برطانوی حکومت نے گذشتہ سال کے اختتام پر وعدہ کیا تھا کہ وہ ہائمنو پلاسٹی پر پابندی لگانے کے لیے قانون سازی کرے گی۔اب برطانیہ میں ہیلتھ اینڈ کیئر کے مسودۂ قانون (بل) میں ترامیم متعارف کروائی ہیں جن سے ’ہائمنو پلاسٹی میں مدد دینے اور اسے جاری رکھنے‘ کو جرم قرار دیا جائے گا۔ ان ترامیم کے تحت اس مقصد کے لیے کسی لڑکی یا عورت کو بیرون ملک لے جانا بھی جرم ہو گا۔اس مسودۂ قانون میں ورجینٹی ٹیسٹنگ یا کنوارپن جانچنے کو بھی ’ناقابل دفاع‘ یا بلاجواز قرار دیا گیا ہے۔ اس کے خلاف مہم چلانے والوں کا کہنا ہے کہ ورجینٹی ٹیسٹنگ اور ہائمنو پلاسٹی کا ایک دوسرے سے براہ راست تعلق ہے۔پابندی لگ جانے کے بعد یہ عمل اور کنوارپن کا ٹیسٹ جرم قرار پائیں گے۔ ہائمنوپلاسٹی پر تین ہزار پاونڈ تک خرچ آتا ہے۔،تصویر کا ذریعہThinkstockڈیانا نمّی ’ایرانین اینڈ کردِش وویمنز رائٹس‘ آرگنائزیشن کی سربراہ ہیں اور پابندی کی حق میں ہیں۔ وہ کہتی ہیں کہ ’ہر وہ عورت جو یہ آپریشن کرواتی ہے اسے ایسا حالت مجبوری میں کرنا پڑتا ہے تاکہ وہ کنواری نظر آئے اور کئی بار تو خاندان والوں کی مرضی سے جبری شادی کروانے کے لیے یہ سب کروایا جاتا ہے۔‘’ہائمنو پلاسٹی کے بعد بھی ضروری نہیں کہ پہلی مرتبہ جنسی تعلق قائم ہونے پر خون کا اخراج ہو، جس سے لڑکی کو غیرت کے نام پر زیادتی، حتیٰ کہ قتل کا بھی سامنا ہو سکتا ہے۔‘پابندی کے حق میں ایک اور سرکردہ خاتون صالحہ طاہری کا کہنا ہے کہ ان رواجوں سے چھٹکارا پانے کے لیے تعلیم اور وقت درکار ہے۔ان کے ساتھ کام کرنے والی ایک کردش عورت گلالی سیمیلی، جو ایران میں پلی بڑھی تھی، نے بتایا کہ جب ان کی اپنی شادی کے موقع پر ان سے کنوارپن کی سند پیش کرنے کو کہا گیا تو باوجود کنواری ہونے کے انھیں بہت شرم محسوس ہوئی۔گلالی سنہ 2017 میں برطانیہ آئیں اور جب انھیں پتا چلا کہ ان کی اپنی بیٹی کنواری نہیں تو انھیں شدید فکر لاحق ہو گئی اور انھوں نے آپریشن کروانے کے بارے میں سوچا۔ مگر مشرق وسطیٰ کی خواتین کے حقوق کی ایک تنظیم کے ساتھ کام کرنے کی وجہ سے ان میں شعور پیدا ہو چکا تھا اور انھوں نے فیصلہ کیا کہ وہ اپنی بیٹی پر اس ناانصافی کو مسلط نہیں کریں گی۔رفاحی تنظیم ’کرما نِروانا‘ سے وابستہ اندرا ورما کہتی ہیں کہ لڑکیوں کو یہ تسلیم کرنے میں بہت وقت لگ جاتا ہے کہ وہ پردۂ بکارت کی تشکیل نو کروانے کے لیے آپریشن کروانا چاہتی ہیں۔زیادہ تر ایسے آپریشن کلینک میں کیے جاتے ہیں مگر ایسے شواہد موجود ہیں کہ بعض آپریشن گھر پر بھی کیے جاتے ہیں۔ان کا کہنا ہے کہ 'متاثرین بتاتے ہیں کہ ڈاکٹر مریض کے گھر آتے ہیں اور بہت زیادہ فیس لیتے ہیں۔ اس طرح متاثرہ لڑکی کے انکار کرنے یا بھاگ جانے کا خطرہ بھی کم ہوتا ہے۔'ان کے بقول یہ ایک خفیہ کاروبار ہے جو تیزی سے پنپ رہا ہے۔مزید پڑھیےسوڈانی دلہنیں شادی سے قبل ختنہ کیوں کرواتی ہیں؟نوجوان نو عمری میں سیکس نہ کرنے کا مشورہ مان جائیں گے؟کیا عورت کا جسم جنسی تعلق قائم کرنے کے لیے ہمیشہ تیار ہوتا ہے؟ڈاکٹر بھار لندن کے ایک پلاسٹک سرجن ہیں اور وہ اس پابندی کے حق میں نہیں۔ ان کا کہنا ہے کہ انھوں نے کبھی بھی ورجنینٹی ٹیسٹ نہیں کیا ہے اور نہ ہی وہ اس کے حق میں ہیں، البتہ وہ ہائمنو پلاسٹی کرتے ہیں۔ اُن کے بقول اس پر اوسطاً تین سے چار ہزار پاؤنڈز خرچ آتا ہے اور تقریباً 45 منٹ میں مکمل ہو جاتا ہے۔ان کے خیال میں اس عمل پر پابندی سے لڑکیوں اور عورتوں کے لیے مسائل بڑھ جائیں گے، اس لیے پابندی کی بجائے اس کے لیے قواعد و ضوابط طے کیے جائیں۔وہ کہتے ہیں کہ ’جب آپ میڈیکل پروسیجر جیسی کسی چیز پر پابندی لگاتے ہیں تو یہ کام خفیہ طور پر ہونے لگتا ہے۔‘انھوں نے بتایا کہ ان کے پاس بہت سے لڑکیوں یا خواتین پر خاندان یا سماج کا دباؤ ہوتا ہے مگر ان سے زبردستی نہیں کی جاتی۔وہ کہتے ہیں کہ ’یہ لڑکیاں چاہتی ہیں کہ ان کا اپنا معاشرہ انھیں قبول کر لے اور اس کے لیے وہ اپنے معاشرے کے بنیادی اصولوں پر پورا اترنے کی کوشش کرتی ہیں۔‘ان کا کہنا ہے کہ جہاں انھیں محسوس ہوا کہ مریض اپنی مرضی سے ہائمنوپلاسٹی نہیں کروانا چاہتی اور اس پر خاندان کا دباؤ ہے تو انھیں نے آپریشن کرنے سے انکار کر دیا۔برطانوی حکومت کا کہنا ہے کہ وہ مقامی برادریوں اور تنظیموں کے ساتھ مل کر کام کرے گی اور ’کنوارپن اور خواتین کی قدر و قیمت سے متعلق غلط تصورات اور غلط فہمیوں کو دور کرنے کے لیے کوشاں رہے گی۔‘
Science,"،تصویر کا ذریعہANDREAS SOLARO/AFP VIA GETTY IMAGESاٹلی کے شہر بایا میں زیر آب آرکیالوجیکل پارک میں نصب ایک مجسمہچند حالیہ رپورٹس میں یہ دعویٰ کیا گیا ہے کہ سنہ 2050 تک انڈیا کے اہم شہر ممبئی اور کولکتہ موسمیاتی تبدیلی اور سمندر کی بڑھتی سطح کے باعث پانی میں ڈوب جائیں گے۔تاہم دنیا میں اب بھی کئی ایسے شہر ہیں جہاں کبھی لوگوں کا ہجوم ہوا کرتا تھا لیکن اب وہ زیر آب آ چکے ہیں اور سیاحوں کو ان کی باقیات دیکھنے کے لیے سکوبا ڈائیونگ کا سہارا لینا پڑتا ہے۔،تصویر کا ذریعہANDREAS SOLARO/AFP VIA GETTY IMAGESبایا کے زیر آپ سامنان کو سمندری مخلوق سے خطرہ ہے جو انھیں توڑ سکتی ہیںاٹلی کا شہر بایا اپنے خوشگوار موسم، گرم چشموں، تالابوں اور غیر معمولی نظر آنے والی عمارتوں کے لیے مشہور تھا۔ کسی زمانے میں یہ شہر روم کے لوگوں کے لیے پارٹی کا مرکز ہوا کرتا تھا۔ رومی شہنشاہ جولیس سیزر اور نیرو کے یہاں پُرتعیش محلات ہوا کرتے تھے اور 138 عیسوی میں شہنشاہ ہیڈرین کی وفات بھی اسی شہر میں ہوا تھا۔بدقسمتی سے جس آتش فشاں کے باعث یہاں گرم پانی کے جشمے بنے تھے اسی کی وجہ سے یہ شہر پانی میں ڈوب گیا۔یہ شہر نیپلز کے نزدیک ایک سپر آتش فشاں کیمپی فلیگرئی کے اوپر بسایا گیا تھا۔وقت گزرنے کے ساتھ ساتھ جغرافیائی تبدیلیاں رونما ہوئیں جن کی وجہ سے بایا کی زمین بتدریج چار سے چھ میٹر تک اندر دھنس گئی اور شہر کا بیشتر حصہ پانی میں ڈوب گیا۔سنہ 2002 میں مقامی انتظامیہ نے بایا کے زیر آب علاقوں کو محفوظ علاقے قرار دیا تھا۔اس کا مطلب ہے کہ اب صرف لائسنس یافتہ سکوبا ڈائیور یعنی غوطہ خور مقامی گائیڈز کے ساتھ زیر آب کھنڈرات کو تلاش کر سکتے ہیں۔،تصویر کا ذریعہFRANCOIS GUILLOT/AFP VIA GETTY IMAGESایک مصری دیوتا ’ہاپی‘ کا ریڈ گرینائٹ کا زیر آب مجسمہ، غوطہ خوروں کو یہ مجسمہ سنہ 2001 میں ملا تھاقدیم کہانیوں میں کئی بار اس بات کا تذکرہ ملتا ہے کہ تھونس ہیراکلیون وہ جگہ تھی جہاں یونانی ہرکولیس نے مصر میں پہلا قدم رکھا تھا۔یہ بھی کہا جاتا ہے کہ تاریخ کے مشہور ترین تنازعات میں سے ایک ٹروجن جنگ میں شامل ہونے سے پہلے بادشاہ پیرس نے اپنی گرل فرینڈ ہیلن کے ساتھ اس شہر کا دورہ بھی کیا تھا۔شہر کا نام 'تھونیس' ایک مصری لفظ ہے، جب کہ اسے یونانی ہیرو ہرکولیس کے اعزاز میں ہیراکلیون بھی کہا جاتا ہے۔یہ بھی پڑھیےبدتمیزی کی حد تک دوٹوک رویہ رکھنے والا شہر: ’ہمارے بیٹے کی شادی طے ہو گئی ہے، اب رشتے نہ لائیں‘باؤلی: پانی ذخیرہ کرنے کا قدیم طریقہ جو انڈیا کی پیاس بجھا سکتا ہےوہ ایجاد جو سمندری پانی کو آدھے گھنٹے میں پینے لائق بنا دے’تیرتی ہوئی دلدلی زمین پانی کی قلت کا حل بن سکتی ہے‘دریائے نیل کے مغربی کنارے پر واقع، یہ ایک خوشحال بندرگاہ ہوا کرتی تھی۔ 60 بحری جہازوں اور 700 سے زیادہ لنگروں کی دریافت اس بات کا ثبوت ہے کہ بحیرہ روم کے اُس پار سے سامان تجارت شہر کی نہروں کے جال سے ہو کر گزرتا تھا۔اس ڈوبے ہوئے شہر سے اب تک برآمد ہونے والے سب سے دلکش نمونوں میں سب سے خوبصورت ’ڈکری آف ساس‘ ہے۔ سیاہ پتھر سے بنے اس دو میٹر اونچے تخت نما پتھر کو ’سٹیلے‘ کے نام سے بھی جانا جاتا ہے۔یہ چوتھی صدی قبل مسیح کے اوائل سے ہیروگلیفس کے ساتھ کندہ ہے، جو اس وقت کے مصری ٹیکس نظام کی اہم تفصیلات کو ظاہر کرتا ہے۔اس کے ساتھ یہ بھی تصدیق کرتا ہے کہ تھونیس ہیراکلیون ایک شہر تھا۔،تصویر کا ذریعہANTHONY DEVLIN/GETTY IMAGESڈیروینٹ ہال کے مرکزی دروازے کا ایک حصہ سنہ 2018 کے موسم گرما میں دیکھا گیاڈربی شائر کے گاؤں ڈیرونٹ کو لیڈی بوور ریزروائر بنانے کے لیے جان بوجھ کر ڈوبا دیا گیا تھا۔بیسویں صدی کے وسط میں ڈربی، لیسٹر، ناٹنگھم اور شیفیلڈ جیسے شہر پھیلتے رہے اور ان کی بڑھتی ہوئی آبادی کو پانی کی مزید فراہمی کی ضرورت تھی۔اس سپلائی کو پورا کرنے کے لیے ایک ڈیم اور ریزروائر بنانے کی ضرورت تھی۔دراصل ہاوڈن اور ڈیروینٹ نام کے دو آبی ذخائر بنانے کا منصوبہ تھا۔ تاہم وقت گزرنے کے ساتھ یہ واضح ہو گیا کہ صرف دو آبی ذخائر ناکافی ہوں گے اور تیسرے آبی ذخیرے کی ضرورت ہو گی۔سنہ 1935 میں اس پر کام شروع ہوا اور سنہ 1945 تک ڈیرونٹ گاؤں مکمل طور پر پانی میں ڈوب گیا۔شدید گرمی میں لیڈی بوور ریزروائر میں پانی کی سطح اتنی کم ہو جاتی ہے کہ ڈیرونٹ گاؤں کی باقیات نظر آنے لگتی ہیں اور لوگ یہاں موجود عمارتوں کے ملبے میں گھوم پھر سکتے ہیں۔،تصویر کا ذریعہIVAN CASTROوِلا اپیکیوین کا ڈوبا ہوا حصہولا اپیکوئن کا ایک جھیل کنارے واقع ریزورٹ یعنی سیرگاہ تقریباً 25 سال تک پانی میں ڈوبے رہنے کے بعد سنہ 2009 میں دوبارہ منظر عام پر آیا ہے۔سنہ 1920 میں بنائے جانے والی ’اپیکیوین‘ نامی اس سیرگاہ نے سیاحوں کو اپنی طرف متوجہ کیا جو اس کے کھارے پانی میں نہانا چاہتے تھے۔کہا جاتا تھا کہ یہ سیرگاہ جس نمکین جھیل کے کنارے واقع تھی اس کے پانی میں کئی بیماریوں کے علاج کی خصوصیات ہیں۔اس جھیل میں خود ہی پانی آتا اور خود ہی خشک ہو جاتا تھا لیکن سنہ 1980 کے بعد کئی برسوں تک شدید بارشیں ہوئیں اور پانی کی سطح بلند ہونے لگی۔اضافی تحفظ کے لیے یہاں ایک محراب والی دیوار تعمیر کی گئی۔نومبر 1985 میں ایک طوفان میں جھیل بھر گئی اور پانی باہر بہنے لگا جس کے سبب دیوار گر گئی اور شہر 10 میٹر کھارے پانی میں ڈوب گیا۔تاہم سال 2009 سے یہاں پانی کی سطح کم ہو رہی ہے اور ایک بار پھر وِلا اپیکیوین پانی سے اُبھرنا شروع ہو گیا ہے۔ان دنوں پورٹ رائل ایک ایسا گاؤں تھا جہاں مچھلیاں بڑی تعداد میں تھیں۔ لیکن 17ویں صدی میں یہ صرف یہاں موجود قزاقوں کی بڑی آبادی کی وجہ سے مشہور تھا۔سنہ 1662 میں یہاں 740 لوگ رہتے تھے لیکن سنہ 1692 تک یہ تعداد بڑھ کر 6500 سے 10,000 کے درمیان ہونے کا تخمینہ لگایا گیا ہے۔یہاں لوگ اینٹوں یا لکڑی سے بنے مکانوں میں رہتے تھے جو اکثر چار منزلہ تک ہوتے تھے۔سات جون 1692 وہ دن تھا جب پورٹ رائل میں دوپہر کے وقت شدید زلزلہ آیا اور اس کے فوراً بعد سونامی آئی۔اندازوں کے مطابق شہر کا تقریباً دو تہائی حصہ پانی میں ڈوبا گیا تھا۔ خیال کیا جاتا ہے کہ اس دن تقریباً دو ہزار لوگ ہلاک اور بہت سے لوگ زخمی ہوئے تھے۔یہاں محفوظ کھنڈرات اور سینکڑوں ڈوبے ہوئے جہازوں کو دیکھنے کے لیے سکوبا ڈائیونگ کرنا ممکن ہے لیکن اس کے لیے مقامی حکام سے اجازت لینی ہوتی ہے۔"
Science,،تصویر کا ذریعہLiu Xuezhou/Weiboچینی ذرائع ابلاغ کے مطابق لی کے والدین نے انھیں سنہ 2005 میں فروخت کر دیا تھاانتباہ: اس خبر کے بعض حصے آپ کے لیے پریشانی کا باعث ہو سکتے ہیں۔ایک چینی نوجوان، جسے پیدا ہوتے ہی والدین نے کسی کے ہاتھ فروخت کر دیا تھا،  مبینہ طور پر اپنے اصلی والدین کی طرف سے دوبارہ دھتکارے جانے کے بعد، پیر کو اس کی موت ہو گئی ہے۔اطلاعات کے مطابق لگتا ہے کہ صوبہ ہینان کے رہائشی 17 سالہ لی شُوئشان  نے پیر کی صبح  خود ہی اپنی جان لے لی۔لی شُوئشان کی زندگی اور موت کی کہانی کے منظر عام پر آنے کے بعد سے بہت بڑی تعداد میں لوگ افسوس اور ہمدردی کا اظہار کر رہے ہیں۔لی شُوئشان کی کہانی قومی سطع پر پہلی مرتبہ اس وقت منظر عام پر آئی تھی جب انھوں نے انٹرنیٹ پر ایک ویڈیو لگائی جس میں لوگوں سے اپیل کی گئی تھی کہ وہ انھیں ان کے اصلی خاندان والوں سے ملانے میں مدد کریں۔چینی ذرائع ابلاغ کے مطابق لی کے والدین نے انھیں سنہ 2005 میں فروخت کر دیا تھا اور ایک اور جوڑے نے انھیں گود لے لیا تھا۔ لیکن بعد میں لی کے نئے والدین ایک حادثے میں مارے گئے اور انھوں نے اپنی زندگی کا زیادہ حصہ اپنے دادا دادی اور نئے والدین کے دیگر رشتہ داروں کے پاس گزارا۔گزشتہ برس دسمبر میں لی شُوئشان کی کوششیں کامیاب ہو گئیں اور وہ اپنے جنم دینے والے والد اور والدہ کا کھوج لگانے میں کامیاب ہو گئے۔ اس دوران ان کے والدین میں طلاق ہو چکی تھی اور دونوں میاں بیوی نئی شادیاں کر چکے تھے۔یہ بھی پڑھیے:چینی نوجوان تین بچے پیدا کرنے کی اجازت پر کیوں خوش نہیں؟چین:پابندی ختم ہونے کے بعد شرح پیدائش میں اضافہچین: مرد جو سنگل ہیں اور خواتین جو بچے پیدا کرنا نہیں چاہتیںاپنے اصلی والدین سے برسوں بعد ملنے کے بعد سوشل میڈیا پر لی شُوئشان کا کہنا تھا کہ وہ خوش ہیں، لیکن حالات اس وقت خراب ہو گئے جب مبینہ طور لی نے اپنے ماں باپ سے مالی مدد کا مطالبہ کرنا شروع کر دیا۔اپنی پوسٹ میں ان کا کہنا تھا کہ انھوں نے اپنے والد اور والدہ دونوں سے پوچھا تھا کہ آیا وہ ان کے ساتھ رہ سکتے ہیں، یا وہ مکان خریدنے یا کرائے پر مکان لینے کے لیے پیسے دے سکتے ہیں، کیونکہ ان کے پاس رہنے کی جگہ نہیں ہے۔لیکن، شُوئشان کے بقول مدد کرنے کی بجائے والدین نے ان سے تعلق توڑ لیا، یہاں تک کہ والدہ نے انھیں 'وی چیٹ' پر بھی بلاک کر دیا۔والدین اس الزام سے انکار کرتے ہیں اور والدہ کا کہنا ہے کہ مسٹر لی نے ان سے زبردستی کی کہ وہ ایک مکان خرید کر دیں، لیکن والدہ کے بقول ان کے پاس اتنے وسائل نہیں تھے کہ وہ مکان خرید کے دے سکتیں۔اس کے بعد سوشل میڈیا کی سائیٹ 'ویبو' پر اپنے پیغام میں لی شُوئشان نے لکھا تھا کہ وہ اپنے والدین پر مقدمہ کریں گے کہ انھوں نے ’مجھے بے یار و مددگار چھوڑ دیا ہے۔‘  انہوں نے لکھا تھا کہ اب میں انھیں 'عدالت میں دیکھ لوں گا۔' اطلاعات کے مطابق  اس پیغام کے بعد سوشل میڈیا پر لوگوں نے لی کو برا بھلا کہنا شروع کر دیا اور کئی افراد نے کہا کہ وہ لوگوں کی ہمدردی حاصل کرنا چاہتے ہیں حالانکہ ان کا اصل مقصد اپنے والدین سے مکان نکلوانا ہے۔یہ سلسلہ جاری رہا اور پھر اس ہفتے پیر کی رات لی شوئشان نے ویبو پر ایک طویل مضمون پوسٹ کیا جس میں انھوں نے اپنی زندگی کے تمام واقعات بتائے اور یہ بھی بتایا کہ انھیں کس طرح انٹرنیٹ پر نشانہ بنایا گیا۔انھوں نے لکھا کہ 'مجھے طرح طرح کے القابات دیئے گئے لیکن میں نے سب کچھ برداشت کیا ہے۔' ان کا مزید کہنا تھا کہ جن ماں باپ نے مجھے پیدا کیا وہ مجھے 'دو مرتبہ گھر سے نکال چکے ہیں۔' اپنے مضمون کی آخری سطور میں انہوں نے لکھا کہ 'میں اپنی زندگی ختم کرنے جا رہا ہوں۔'لی شُویشان کی اس پوسٹ کے بعد لوگوں نے دھڑا دھڑ پیغامات لکھنا شروع کر دیے کہ آپ خود کشی نہ کریں۔ صارفین نے سوشل میڈیا پر  لی شُوئشان کے قریب کے  علاقوں کے لوگوں سے کہا کہ وہ پتہ لگائیں کہ لی اس وقت کہاں ہیں۔لیکن اس وقت تک بہت دیر ہو چکی تھی اور لی شُوئشان کی آنٹی نے ان کی موت کی تصدیق کر دی۔ انھوں نے مقامی میڈیا کو بتایا کہ سوشل میڈیا پر لی کے اخری پیغام کے کئی گھنٹے بعد جب لی کو ہسپتال پہنچایا گیا تو وہاں پیر کی صبح ان کی موت کی تصدیق کر دی گئی۔ان کی موت کی خبر کے بعد سے ویبو پرشوئشان کے اکاؤنٹ پر ہمدردی کے پیغامات کا تانتا بندھا ہوا ہے اور بہت سے صارفین سوشل میڈیا پر لی کو ہراساں کرنے پر شدید غم وغصے کا اظہار کر رہے ہیں۔ایک صارف کا کہنا تھا کہ 'انٹرنیٹ پر (لی کو) جس قدر ہراساں کیا گیا ہے اسے بچہ تو کیا، کوئی بالغ شخص بھی برداشت نہیں کر سکتا۔'کچھ دیگر صارفین نے لکھا کہ وہ دعا کرتے ہیں کہ 'اگلی زندگی میں' لی شوئشان کو کوئی اچھا خاندان ملے۔' تمہیں ایسے والدین ملیں جو تمہیں تحفظ دے سکیں، ایسے بھائی بہن جو تم سے پیارکریں اور تم ایسی زندگی جیو جو پریشانیوں سے پاک ہو۔'  
Science,،تصویر کا ذریعہCBSامریکی شہر بوسٹن کے ایک ہسپتال نے ایک مریض کا ہارٹ ٹرانسپلانٹ کرنے سے صرف اس وجہ سے انکار کر دیا کیونکہ اس نے کووڈ کے خلاف تحفظ کی ویکیسن نہیں لگوائی ہوئی تھی۔مریض کے والد ڈیوڈ کا کہنا ہے کہ 31 برس کے ڈی جے فرگوسن کو دل کے ٹرانسپلانٹ کی اشد ضرورت ہے مگر بوسٹن کے بیگھم اینڈ وویمن ہسپتال نے انھیں اپنی ہارٹ ٹرانسپلانٹ یعنی دل کی پیوند کاری کے فہرست سے نکال دیا ہے۔  مریض کے والد ڈیوڈ کا کہنا ہے کہ کووڈ ویکسین ان کے بیٹے کے بنیادی اصولوں کے خلاف تھی اور وہ اس پر یقین نہیں رکھتے تھے اس لیے انھوں نے یہ ویکسین نہیں لگوائی تھی جبکہ ہسپتال کا کہنا ہے کہ وہ صرف اپنی پالیسی پر عمل کر رہے ہیں۔ بریگھم اینڈ وویمن ہسپتال نے بی بی سی کو بتایا کہ ’انسانی اعضا کی قلت کے باعث ہم یہ یقینی بنانے کی ہر ممکن کوشش کرتے ہیں کہ جس مریض کی بھی اعضا کی پیوند کاری کی جائے اس کے زندہ رہنے یا بچنے کے زیادہ سے زیادہ امکانات ہوں۔‘ہسپتال کے ترجمان کا کہنا تھا کہ ’ٹرانسپلانٹ کے خواہشمند مریضوں کے لیے کووڈ 19 ویکسین اور ان کی طرز زندگی کے بہتر رویے کی ضرورت ہے تاکہ کامیاب آپریشن کو ممکن بنایا جا سکے۔ہسپتال کی جانب سے محتاط انداز میں لکھے گئے بیان سے یہ ظاہر ہوتا ہے کہ مریض کے دل کی پیوندکاری کے لیے نااہلی کی وجوہات میں کووڈ ویکسین کے علاوہ دیگر عوامل بھی شامل ہیں تاہم اس نے مریض کی پرائیوسی کو ملحوظ خاطر رکھتے ہوئے مزید تبصرہ کرنے سے انکار کر دیا۔ ہسپتال کا مزید کہنا تھا کہ تقریباً ایک لاکھ ایسے مریض ہیں جو انسانی اعضا کی پیوند کاری کے لیے اعضا کی فراہمی کے منتظر ہیں تاہم ان اعضا کی قلت کے باعث ممکنہ طور پر اگلے پانچ سال تک انھیں انتظار کرنا پڑ سکتا ہے۔مالی مدد کی ویب سائٹ ’گو فنڈ می‘ کے مطابق فرگوسن گذشتہ برس نومبر میں تھینکس گیونگ ڈے سے ہسپتال میں داخل ہیں اور انھیں دل کی شریانوں میں مسائل کا سامنا ہے جس سے ان کے پھیپھڑوں میں خون اور پانی بھر جاتا ہے۔ فرگوسن کے لیے عطیات جمع کرنے والے آرگنائزر کا کہنا ہے کہ فرگوسن نے کووڈ ویکسین سے متعلق خدشات کا اظہار اس لیے کیا تھا کیونکہ انھیں دل میں سوزش کا خطرہ ہے اور یہ اس ویکسین کا ایک ممکنہ ردعمل یا نقصان ہو سکتا تھا، جس کے متعلق امریکی سینٹر فار ڈیزیز کنٹرول اینڈ پریونشن کا کہنا ہے کہ اس کے امکانات بہت ہی کم اور عارضی ہیں تاہم یہ دل کی صحت اور حالت کو مدنظر رکھتے ہوئے کمزور دل کے مریضوں کے لیے خطرناک ثابت ہو سکتا ہے۔ امریکی سینٹر فار ڈیزیز کنٹرول نے ایسے مریضوں، جنھیں اعضا کی پیوند کاری کی ضرورت ہے اور ان کے قریبی جاننے والوں سے کووڈ ویکیسن اور بوسٹر خوراکیں لگوانے کی حوصلہ افزائی کی ہے۔  ،تصویر کا ذریعہScience Photo Libraryنیویارک یونیورسٹی کے گراسمین سکول آف میڈیسن کے شعبہ میڈیکل ایتھکس کے سربراہ ڈاکٹر آرتھر کپلان نے سی بی ایس نیوز کو بتایا کہ اعضا کی پیوند کاری یا ٹرانسپلانٹ کے بعد مریض کا مدافعاتی نظام مکمل طور بند ہوتا یا بہت زیادہ کمزور ہوتا ہے اور ایسے میں عام نزلہ زکام ان کے لیے جان لیوا ثابت ہو سکتا ہے۔ ان کا مزید کہنا تھا کہ ’انسانی اعضا کی پہلے ہی بہت قلت ہے اور یہ ہم کسی ایسے شخص کو نہیں لگا سکتے جس کے زندہ رہنے کے امکانات بہت کم ہوں جبکہ اس کے برعکس دوسرے لوگ ویکسین شدہ ہیں اور ان کے زندہ رہنے کے امکانات زیادہ ہیں۔‘یہ بھی پڑھیےامریکی شہری کو سؤر کا دل لگا دیا گیا، کارنامہ سرانجام دینے والی ٹیم میں پاکستانی ڈاکٹر بھی شاملجس کا دنیا میں کوئی نہیں اس کا ٹرانسپلانٹ کیسے ہوگا؟کیا کبھی پرانے دل کی جگہ نیا دل بنایا جا سکے گا؟ فرگوسن کے قریبی عزیزوں نے بتایا کہ وہ دو بچوں کے باپ ہیں اور ان کے ہاں تیسرے بچے کی پیدائش ہونے والی ہے۔ فرگوسن اب بھی ہسپتال میں داخل ہیں۔ ان کے خاندان کا کہنا ہے کہ وہ انتہائی کمزور ہیں اور انھیں دوسرے ہسپتال منتقل کرنا ممکن نہیں اور ’ان کے پاس وقت ختم ہو رہا ہے۔‘فرگوسن کے والد ڈیوڈ کا کہنا ہے کہ ’میرا بیٹا بڑی بہادری سے اس حالات کا مقابلہ کر رہا ہے اور جس طرح وہ اپنے اصولوں اور مؤقف پر ڈٹا رہا ہے اس نے میرے دل میں اس کی عزت مزید بڑھا دی ہے۔‘وہ کہتے ہیں کہ ’یہ اس کا جسم اور اس کی مرضی ہے۔‘یہ پہلی مرتبہ نہیں کہ کسی غیر ویکسین شدہ مریض کو امریکہ میں علاج کے لیے رکاوٹوں کا سامنا کرنا پڑا ہو۔ اس ماہ کے اوائل میں مینسوٹا سے تعلق رکھنے والی ایک خاتون نے اپنے مقامی ہسپتال کے خلاف اس وقت مقدمہ درج کروا دیا تھا جب ڈاکٹروں نے ان کے غیر ویکسین شدہ شوہر کو وینٹی لیٹر سے ہٹانے کی کوشش کی تھی۔ ان کے شوہر گذشتہ دو ماہ سے زائد عرصے سے وینٹی لیٹر پر تھے۔ واضح رہے کہ امریکہ میں 63 فیصد آبادی نے کووڈ ویکسین کی دو خوراکیں لگوائی ہیں جبکہ 40 فیصد آبادی نے بوسٹر ڈوز کی تیسری خوراک بھی لگوا لی ہے۔ 
Science,،تصویر کا ذریعہNicolasMathevonآپ شاید جانتے ہی ہوں کہ جنگلی دریائی گھوڑے یا ’ہِپو‘ اس قدر شور مچاتے ہیں کہ ان کی آواز دریاؤں اور جھیلوں میں دور دور تک سُنی جا سکتی ہیں۔ لیکن اب تک یہ ایک راز ہی رہا ہے کہ یہ جانور ناک سے ’خرخر‘ کی جو بلند آواز نکالتا ہے اس کا مطلب کیا ہوتا ہے۔ تاہم ’کرنٹ بائیولوجی‘ نامی جریدے میں شائع ہونے والی ایک رپورٹ کے مطابق افریقہ کے جنگلی حیات کے ایک پارک میں دریائی گھوڑوں پر تحقیق کرنے والے سائنسدانوں کا کہنا ہے کہ یہ بڑا آبی جانور ایسی آوازیں سُن کر پہچان لیتا ہے کہ یہ کسی دوست کی صدا ہے یا دشمن کی للکار۔   سائنسدانوں کی اس ٹیم کا مزید کہنا تھا کہ شاید ہر دریائی گھوڑے کی آواز مخصوص ہوتی ہے اور وہ ایک دوسرے کو اس آواز سے پہچان لیتے ہیں۔ٹیم کے سربراہ پروفیسر نکولس میتھیوان ہیں جو فرانس کی یونیورسٹی آف سینٹ اٹینی سے منسلک ہیں اور وہ بہت سے ممالک میں چیتوں سے لے کر لگڑ بگڑوں تک، کئی جانوروں کی آوازوں پر تحقیق کر چکے ہیں۔ پروفیسر نکولس کہتے ہیں کہ دریائی گھوڑے ایک سے زیادہ قسم کی آوازیں نکال سکتے ہیں، لیکن ہم کم ہی جانتے ہیں کہ یہ جانور آپس میں پیغام رسانی کیسے کرتے ہیں۔،تصویر کا ذریعہNicholasMathevonموزمبیق کے مپوٹو سپیشل ریزرو میں کئی ایک جھیلیں ہیں جہاں دریائی گھوڑوں کو تحفظ فراہم کیا جاتا ہےان کے بقول خرخراہٹ والی بلند آواز میں کسی مخصوص دریائی گھوڑے کی شناخت موجود ہوتی ہے، جس کا مطلب یہ ہے کہ یہ محض چنگھاڑ نہیں ہوتی بلکہ باقاعدہ ’آواز‘ ہوتی ہے اور اسی مخصوص آواز کی بدولت وہ ایک دوسرے کو پہچان لیتے ہیں اور آواز پہچاننے کی یہی اہلیت انھیں ایک دوسرے سے معاشرتی تعلقات قائم کرنے میں بھی مدد دیتی ہے۔یہ بھی پڑھیے’جنگلی حیات میں چار دہائیوں میں 58 فیصد کمی‘دنیا کے ’سب سے عمر رسیدہ‘ دریائی گھوڑے کی موتبیلجیئم میں دریائی گھوڑے کورونا وائرس کا شکار کیسے ہوئے؟دریائی گھوڑوں کے درمیان ’گفتگو‘ اور پیغام رسانی کے بارے میں مزید جاننے کے لیے فرانسیسی سائنسدانوں نے موزمبیق میں جنگلی حیات کے لیے مختص پارک ’مپوٹو سپیشل ریزرو‘ میں رہنے والے دریائی گھوڑوں کی آوازیں ریکارڈ کیں۔  اس تحقیق کے مطابق دریائی گھوڑے جو مختلف آوازیں نکالتے ہیں ان میں سب سے نمایاں خرخراہٹ والی بلند آواز ہوتی ہے جو ایک کلومیٹر دور تک سُنی جا سکتی ہے۔سائنسدانوں نے کئی دریائی گھوڑوں کی ان آوازوں کو ریکارڈ کر کے پارک میں واقع مختلف جھیلوں کے کناروں سے نشر کیا۔ وہ دیکھنا چاہتے تھے کہ یہ آواز سُن کر دریائی گھوڑوں کا ردعمل کیا ہو گا۔ تحقیق سے معلوم ہوا کہ دریائی گھوڑے اپنے دوستوں، پڑوسیوں اور اجنبی دریائی گھوڑوں کی آوازوں میں تمیز کر سکتے ہیں۔ ٹیم  کے مطابق کسی دشمن (یا کم از کم اجنبی) دریائی گھوڑے کی آواز کو پہچاننے کے علاوہ شاید یہ جانور اپنے قریبی ساتھیوں کی انفرادی آوازوں میں بھی تمیز کر سکتے ہیں، تاہم ٹیم کا کہنا تھا کہ وہ اس بارے میں یقین سے کچھ نہیں کہہ سکتے۔ سائنسدانوں کا کہنا تھا کہ بڑی جسامت والا یہ جانور بظاہر دنیا سے بے خبر پانی میں پڑا رہتا ہے، لیکن تحقیق سے معلوم ہوا ہے کہ یہ انھیں اپنے ارد گرد کے ماحول کی پوری خبر ہوتی ہے اور انھیں جب بھی ریکارڈ کی ہوئی آواز سُنائی گئی انھوں نے فوری ردعمل کا اظہار کیا۔ ،تصویر کا ذریعہGetty Imagesاجنبی دریائی گھوڑوں کی آواز کے جواب میں ان کی آواز زیادہ غصیلی ہو جاتی ہے، اس میں تیزی آ جاتی ہے اور یہ جواب زیادہ بلند آواز میں ہوتا ہے۔ اکثر اس زور دار جواب  کے ساتھ ساتھ  دریائی گھوڑا اپنے ارد گرد گوبر پھیلا کر بتا دیتا ہے کہ یہ علاقہ میرا ہے۔ پروفسیر نکولس کہتے ہیں کہ انسان اور دریائی گھوڑوں کے درمیان کسی تنازع سے بچنے کے لیے یہ اہم ہے کہ ہم اس جانور کی حیاتیات کے بارے میں زیادہ علم حاصل کریں۔’اس علم سے ہمیں شاید دریائی گھوڑوں کو تحفظ فراہم کرنے میں بھی مدد مل سکتی ہے  کیونکہ کئی مرتبہ ہمیں ایک علاقے میں دریائی گھوڑوں کی نسل کو صحت مند رکھنے کے لیے ان میں سے کچھ کو دوسری جگہ منتقل کرنا پڑتا ہے۔‘پروفیسر نکولس کا مزید کہنا تھا کہ ان کی تحقیق جنگلی حیات کے تحفظ کے لیے کام کرنے والوں کو ترغیب دے سکتی ہے کہ وہ کسی علاقے میں نئے دریائی گھوڑے متعارف کرانے سے پہلے ان کی آوازیں ریکارڈ کر کے مقامی دریائی گھوڑوں کو سنائیں تاکہ وہ نئے آنے والوں سے پہلے ہی مانوس ہو جائیں۔ہِپوز یا دریائی گھوڑے ابھی تک معدومیت کے خطرے سے دوچار نہیں ہیں لیکن دنیا میں ان کی تعداد بہت تیزی سے کم ہو رہی ہے۔ کئی ممالک میں انسانی آبادی پھیلنے کے ساتھ ساتھ دریائی گھوڑوں اور انسانوں کے درمیان لڑائی بڑھتی جا رہی ہے اور ہر سال دریائی گھوڑے سینکڑوں انسانوں کی موت کا سبب بن جاتے ہیں۔
Science,،تصویر کا ذریعہ@HarPalGeoTvپاکستان کے نجی انٹرٹینمنٹ چینل جیو پر نشر ہونے والا ڈرامہ ’اے مشت خاک‘ سوشل میڈیا پر گذشتہ چند دنوں سے زیر بحث ہے اور اس میں پیش کیے گئے کرداروں اور رویوں پر سوالات اٹھائے جا رہے ہیں۔ اس ڈرامے کی ایک قسط میں مرکزی کردار مستجاب (فیروز خان) اپنی سابقہ گرل فرینڈ شیزہ (نمرہ خان) کا گلا دباتا ہے اور گلے سے پکڑ کر گھسیٹتے ہوئے صوفے پر پٹخ دیتا ہے۔ ان مناظر نے ایک بحث کو جنم دیا ہے کہ کیا پاکستانی ڈرامہ معاشرے میں خواتین پر تشدد کو ایک عام سی بات ظاہر کر رہا ہے۔ اس ڈرامے میں اداکار فیروز خان اور ثنا جاوید مرکزی کردار ادا کر رہے ہیں۔ جس میں فیروز خان کو ایک بگڑے ہوئے ضدی، انا پرست اور مذہب سے دور شخص دکھایا گیا ہے جو دعا (ثنا جاوید) کی محبت میں گرفتار ہو کر اس سے شادی کر لیتا ہے۔ ڈرامے میں دعا (ثنا جاوید) ایک مذہبی و پرییزگار لڑکی کا کردار ادا کر رہی ہیں جن کا مذہب اور اس کی تعلیمات سے کافی لگاؤ ہے۔ ،تصویر کا ذریعہ@ambreenqureshi/Twitterسوشل میڈیا پلیٹ فارمز ٹوئٹر، فیس بک، اور انسٹاگرام پر جہاں ایک جانب ناظرین نے اس ڈرامے کی تعریف کی ہے تو وہیں چند نے اس میں دکھائے جانے والے تشدد پر تنقید بھی کی ہے۔ بیریسٹر امبرین قریشی نے اس ڈرامے پر تبصرہ کرتے ہوئے لکھا کہ میڈیا کے ذریعے خواتین پر دکھایا جانے والا تشدد ان خواتین کے لیے تکلیف دہ ہے جو اس سے گزر چکی ہیں یا اس سے گزر رہی ہیں لہذا اسے روکنے اور اس کی حوصلہ شکنی کی ضرورت ہے۔ماہی ماہرہ نامی صارف نے لکھا کہ ’یہ ڈرامہ دراصل ہمارے معاشرے کے مردوں کی حقیقت دکھا رہا ہے جہاں مائیں اپنے بیٹے کی صحیح طریقے سے پرورش نہیں کر پاتیں اور بعد میں وہ چاہتی ہیں کہ ان کے بیٹے کی ایسی عورت سے شادی ہو جو اس کی مذہبی اور اخلاقی طور پر مزید تربیت سازی کرے۔ ’دوسری طرف مرد شادی سے پہلے گرل فرینڈ رکھتے ہیں اور جب شادی کی بات آتی ہے تو وہ کسی اور کا انتخاب کر لیتے ہیں۔ اس پر توجہ دینے کی ضرورت ہے۔ ماؤں کو اپنی بیٹیوں کی بجائے اپنے بیٹوں کی زیادہ توجہ دینے کی ضرورت ہے کیونکہ ایسے مرد بالغ ہو کر درحقیقت زہریلے اور جانور بن جاتے ہیں۔‘حبا نامی صارف نے اس ڈرامے میں تشدد کے سین پر تبصرہ کرتے ہوئے لکھا کہ ’اے مشت خاک ایک انتہائی تکلیف دہ ڈرامہ ہے اسے پاکستان میں نشر نہیں کیا جانا چاہیے، یہاں کے لوگ پہلے ہی دماغ سے پیدل ہیں انھیں مزید کرپٹ بنانے کے لیے کسی اور بے ہودہ چیز کی ضرورت نہیں۔‘،تصویر کا ذریعہ@Haroon_Ash/Twitterڈرامے میں پُرتشدد مناظر کے متعلق ایک جانب خواتین کھل کر اپنے خیالات کا اظہار کر رہی ہیں تو دوسری طرف مرد بھی اس پر تبصرہ کرتے نظر آتے ہیں۔ ہارون اشرف نامی صارف کا کہنا تھا کہ ’اس ڈرامے کو سکرین پر انتباہی پیغام کے ساتھ دکھانا چاہیے تھا۔‘ان کا مزید کہنا تھا کہ ’مغربی ممالک کے اس سے بھی زیادہ پُرتشدد مواد کو ہم بڑی آسانی سے دیکھ لیتے ہیں، یہ سب ایک پرفارمنگ آرٹ ہیں اس کا مقصد دکھائے جانے والے عمل کی تائید نہیں۔‘جبکہ محمد داؤد خان نامی صارف پوچھتے ہیں کہ ’جو مواد ہم اپنے قومی یا مرکزی ٹی وی چینلز پر بنا اور دکھا رہے ہیں کون اسے لکھتا، بناتا اور اس کی ہدایت کاری کرتا ہے؟‘ڈرامہ سیریل 'اے مُشتِ خاک' کی کہانی ڈرامہ نگار ماہا ملک نے لکھی ہے اور اس کی ہدایت کاری احسن طالش نے کی ہے اور یہ عبداللہ قدوانی کے پروڈکشن ہاؤس نے بنایا ہے۔،تصویر کا ذریعہ@HarPalGeoTv’لوگ موضوع سمجھ نہیں پا رہے، یہ ایک انفائیڈل کی کہانی ہے‘ڈائریکٹر احسن طالش کا کہنا ہے کہ انھیں اس ڈرامے کا زبردست ریسپانس مل رہا ہے لیکن کچھ لوگ موضوع کو سمجھ نہیں پا رہے ہیں۔’یہ ایک انفیڈل (مرتد) کی کہانی ہے۔ والدین بچوں کو سب کچھ دے دیتے ہیں لیکن ان کا جو مذہبی عقیدہ ہوتا ہے اس کو عقیدہ ہی رکھتے ہیں۔ ان کو مذہبی تعلیم نہیں دیتے پھر اس کو جو راہ ملتی ہے اس سے متاثر ہو جاتا ہے، آپ اس کو مذہب سے تو متاثر کرتے ہی نہیں ہیں، وہ ایک اسلامی گھرانے میں پیدا ہوا ہے بس اتنا ہی ہے۔‘سوشل میڈیا پر ڈرامے کے وائرل کلپ اور کہانی پر اٹھائے گئے سوالات پر ان کا کہنا تھا کہ وہ خواتین پر تشدد کو عام سی بات نہیں بنا رہے ہیں اور نہ ہی انھوں نے دانستہ طور پر ایسا کچھ کیا ہے۔'میں نے سکرپٹ بھی کئی بار پڑھا ہے اس میں بھی ایسا نہیں ہے کہ ہم عورت پر تشدد کو نارملائز کر رہے ہیں، کیا یورپ میں انگریز مرد اپنی بیوی کو نہیں مارتا، وہ خاتون بھی کئی سماجی دباؤ کی وجہ سے چپ رہتی ہے اور مرد بھی مار کھاتے ہیں۔‘یہ بھی پڑھیے’میریٹل ریپ کے موضوع پر لڑکیاں کسی سے بات نہیں کر سکتیں، اپنی ساس سے بھی نہیں‘پاکستانی ڈراموں میں خودکشی کا موضوع: ’یہ کیسا تفریحی مواد ہے اور یہ کس قسم کا پیغام دیا جا رہا ہے‘ابتدا میں اسود کا کردار ادا کرنے سے منع کر دیا تھا: عثمان مختار’ہمارے ہاں وارننگ نہیں دکھائی جاتی ہم سمجھدار لوگ ہیں‘جب ان سے سوال کیا گیا کہ بیرون ملک پرتشدد مناظر میں انتباہی پیغام لگایا جاتا ہے تو ان کا جواب تھا کہ ہمارے ہاں وارننگ نہیں دکھائی جاتی ہم کافی سمجھدار لوگ ہیں۔وہ کہتے ہیں کہ ’اگر ہم معاشرے کی عکاسی کرتے ہیں تو آپ کہتے ہیں کہ ہم نارملائز کرتے ہیں جیسے آپ گاڑی میں بیٹھ کر دفتر جاتے ہیں۔ یہ بھی ایسے ہی ہوتا ہے اس کو عام زبان میں کہتے ہیں ’منجن‘ تو اس ڈرامہ کو ایک کہانی کے طور پر بھی تو لیں۔‘احسن طالش سے جب یہ پوچھا گیا کہ دیگر کئی کہانیوں کی طرح کیا اس ڈرامے کا مرکزی کردار مستجاب راہ راست پر آجائے گا تو انھوں نے مسکراتے ہوئے کہا کہ میں یہ نہیں کہہ سکتا۔پاکستان کے معاشرے میں آج بھی یہ فقرہ سننے کو ملتا ہے کہ لڑکے کی شادی کرا دیں سدھر جائے گا، احسن طالش سے جب پوچھا گیا کہ کیا بیویاں سدھارنے کے لیے ہوتی ہیں تو انھوں نے کہا کہ بلکل ایسا نہیں ہے۔ وہ کہتے ہیں کہ ’جن کے پرانے ٹیبوز ہیں وہ وہاں پر ہی پھنسے ہوئے ہیں۔ لڑکی جو دقیانوسی خیال لے کر بڑی ہوتی ہے وہ ہی ماں بن کر کرتی ہے۔‘،تصویر کا ذریعہ@HarPalGeoTvجب ان سے پوچھا گیا کہ آپ بھی تو ڈرامے میں اس تاثر کی تائید کر رہے ہیں کہ پرہیز گار بیوی شوہر کو سدھار دے گی تو ان کا جواب تھا کہ جو معاشرے میں ہوتا ہے وہ دکھاتے ہیں۔ انھوں نے کہا کہ ’ہم ایک کہانی کو اسی طریقے سے دکھانے کی کوشش کر رہے ہیں کہ ایک ایسی عورت ہے۔ اور ایک ایسا مرد ہے، دونوں بس ایسے ہی ہیں۔‘پاکستان میں میڈیا کی نگرانی کرنے والی تنظیم عکس کی ڈائریکٹر تسنیم احمر کا کہنا ہے کہ ڈراموں میں دکھایا جا رہا ہے کہ صابر شاکر عورت تشدد کو برداشت کر لے، آگے جا کر مرد ٹھیک ہو جائے گا۔ وہ اس کو قبول کر لیتی ہے۔ ایک طرح سے ہم اس تشدد کو جائز بھی بنا رہے ہوتے ہیں اور مردانگی کا جو تصور ہے وہ طاقت پر مبنی ہے اس کو بڑھا کر پیش کرتے ہیں۔‘وہ کہتی ہیں کہ ’اس ڈرامے میں ہیرو (فیروز خان) کی مرادنہ وجاہت دکھائی گئی ہے، اب اس طرح کے جو مرد ہوں گے وہ یہ تاثر بنا لیں گے کہ ہمیں اس طرح ہی ہونا ہے اور وہ مرد جو اس امیج میں فٹ نہیں آتے وہ اپنی طاقت کو کم از کم اس طرح سے استعمال کریں گے جہاں پر ان کا بس چلے گا۔‘وہ کہتی ہیں کہ 'مرد اگر عورت پر تسلط قائم نہیں کر سکتا تو پھر وہ چھوٹی بچیوں اور جانوروں پر اپنی طاقت آزماتا ہے، تو یہ جو نارملائزیشن کا عمل ہے یہ خواتین تک نہیں رکتا بلکہ اس کے اثرات بہت دور تک جاتے ہیں۔‘تسنیم احمر کا کہنا ہے کہ ’جب اس طرح کے مناظر دکھاتے ہیں اس سے مرد کے اندر جو ایک حیوان بیٹھا ہوا ہے وہ جاگتا ہے، آپ تشدد کو عام سی بات قرار دینے کی طرف لے جاتے ہیں۔‘وہ اس ڈرامے پر تبصرہ کرتے ہوئے کہتی ہیں کہ 'شروع میں آپ نے تشدد دکھایا پھر 26 ویں یا 27 ویں قسط میں جا کر دکھائیں گے کہ وہ مفلوج ہو گیا یا اس کے ساتھ کچھ بُرا ہوا، اس دورانیے میں کئی مرد اصل زندگی میں اپنی نام نہاد طاقت کا اظہار کر چکے ہوتے ہیں۔‘
Science,،تصویر کا ذریعہGetty Imagesیہ چپ جرمن کمپنی کیوانٹ نے ڈیزائن کی ہے جو کوانٹم کمپیوٹرز میں استعمال کی جائے گیایک ایسی دنیا کا تصور کریں جہاں ’انکرپٹڈ‘ یا خفیہ اور حساس نوعیت کی فائلیں اچانک کھول لی جائیں، اور کوئی بھی کسی کے بھی راز پڑھ سکتا ہو! ایسی ممکنہ صورتحال کو 'کوانٹم اپوکلپس' یعنی کوانٹم تباہی کہا جاتا ہے۔آسان زبان میں سمجھیں تو کوانٹم کمپیوٹرز گذشتہ صدی میں تیار کیے گئے کمپیوٹرز سے بالکل مختلف طریقے سے کام کرتے ہیں۔ یہ کمپیوٹر موجودہ دور کے کمپیوٹروں سے کئی گنا تیز ہو سکتے ہیں۔یعنی آج کے کمپیوٹرز کی کسی لاک شدہ فائل کو کھولنے کے لیے عام کمپیوٹرز کو جہاں کئی سال لگتے ہیں، کوانٹم کمپیوٹرز یہ کام چند لمحوں میں کر پائیں گے۔ اب سوچیں کہ کسی کے پاس اگر یہ کوانٹم کمپیوٹر آ جائے تو آج وہ دنیا کا کوئی بینک ہو یا فوج، کسی بھی خفیہ سسٹم میں داخل ہو سکے گا۔ اسی منظر کو کوانٹم تباہی کہتے ہیں۔ کوانٹم کمپیوٹر: امریکہ، چین اور انڈیا سمیت عالمی طاقتیں اس کی دوڑ میں کیوں؟ سائنس نے سو سال میں دنیا کیسے بدل دی؟ ’دنیا کا ٹھنڈا ترین کمپیوٹر جو روایتی کمپیوٹر کو پیچھے چھوڑ دے گا‘ایسے کمپیوٹر انسانیت کو درپیش ہر طرح کے مسائل کو حل کرنے کے قابل ہو سکتے ہیں۔ برطانیہ کی حکومت ہارویل، آکسفورڈ شائر میں 'نیشنل کوانٹم کمپیوٹنگ' سینٹر میں سرمایہ کاری کر رہی ہے، اور ایسا اسی امید کے ساتھ کیا جا رہا ہے کہ اس شعبے میں تحقیق سے انقلاب برپا ہو جائے گا۔لیکن اس کا ایک تاریک پہلو بھی ہے۔ امریکہ، چین، روس اور برطانیہ سمیت متعدد ممالک ایسے سپر فاسٹ کوانٹم کمپیوٹر تیار کرنے کے لیے سخت محنت کر رہے ہیں اور اس شعبے میں بھاری سرمایہ کاری بھی کر رہے ہیں تاکہ سائبر سکیورٹی کی دنیا میں سٹریٹیجک یا دفاعی معاملات میں ایک دوسرے پر سبقت لے جا سکیں۔،تصویر کا ذریعہSPLہر روز بڑی مقدار میں ’انکرپٹڈ ڈیٹا‘ خفیہ کوڈ میں درج شدہ معلومات جس میں میرے اور آپ کے بارے میں معلومات بھی شامل ہیں ہماری اجازت کے بغیر جمع کی جا رہی ہیں اور ڈیٹا بینکوں میں محفوظ کی جا رہی ہیں۔یہ ساری معلومات اس دن کے لیے تیار ہیں جب ڈیٹا چور کوانٹم کمپیوٹروں کے ذریعے اس کو ڈیکرپٹ کرنے یا ان معلومت کی گتھی سلجھانے کی صلاحیت حاصل کر لیں گے۔کمپنی ’پوسٹ کوانٹم‘  کے چیف سٹریٹیجی آفیسر، ہیری اوون کا کہنا ہے کہ آج ہم انٹرنیٹ پر جو کچھ بھی کرتے ہیں 'آن لائن خریداری سے لے کر بینکوں میں رقوم کی منتقلی، سوشل میڈیا پر تبصرے اور جو کچھ بھی ہم کرتے ہیں وہ سب انکرپٹڈ یا کمپیوٹر کی خفیہ زبان میں درج ہوتا ہے۔‘'لیکن ایک بار جب ایک فعال کوانٹم کمپیوٹر بنا لیا گیا تو اس انکرپشن کو توڑنا ممکن ہو جائے گا۔۔۔ جس کسی نے بھی اسے بنایا اسے تقریباً فوری طور پر یہ صلاحیت حاصل ہو سکتی ہے کہ وہ بینک میں کھاتوں کا صفایا کر دے، حکومتی دفاعی نظام کو مکمل طور پر مفلوج بنا دے اور بٹ کوائن کے بٹوے جھاڑ لے۔‘کیمبرج اور کولوراڈو کی کمپنی کوانٹینیم کے چیف ایگزیکٹیو الیاس خان کی طرف سے ایک پیشگوئی کی گئی ہے۔ وہ کہتے ہیں کہ 'کوانٹم کمپیوٹرز آنے سے انکرپشن کے زیادہ تر موجودہ طریقے بیکار ہو جائیں گے۔' وہ کہتے ہیں کہ کوانٹم کمپیوٹرز ’ہمارے طرز زندگی کے لیے خطرہ ہیں۔'یہ کیا واقعی ممکن ہے؟ یہ تو ایک مکمل تباہی لگتی ہے۔ اگر ایسا ہے تو ہم نے اس کے بارے میں زیادہ کیوں نہیں سنا؟جواب یہ ہے کہ ہاں، اگر کوئی احتیاطی تدابیر اختیار نہیں کی جاتیں تو واقعی سنگین صورتحال کا سامنا کرنا پڑ سکتا ہے۔ برطانوی وزارت دفاع کے ایک اہلکار نے نام ظاہر نہ کرنے کی شرط پر بتایا کہ ’اگر ہم اس سے بچنے کی تدبیر نہیں کرتے تو نقصان ہو سکتا ہے۔‘عملی طور پر، اس صورتحال سے بچنے کی کوششیں پہلے ہی شروع کر دی گئی ہیں اور کئی برسوں سے جاری ہیں۔ برطانیہ میں 'ٹاپ سیکرٹ' کے زمرے میں آنے والے تمام سرکاری ڈیٹا یا ریکارڈ پہلے سے ہی 'پوسٹ کوانٹم' ہے۔ یعنی انھیں انکرپشن کی نئی شکلوں کا استعمال کرتے ہوئے درج کیا جا رہا ہے جس کے بارے میں محققین کو توقع ہے کہ یہ طریقہ ’کوانٹم پروف‘ یعنی کوانٹم سے محفوظ ثابت ہوگا۔،تصویر کا ذریعہGetty Imagesسابق جرمن چانسلر انگیلا میرکل ایک پیچیدہ سرکٹ کو سمجھنے کی کوشش کر رہی ہیںگوگل، مائیکرو سافٹ، انٹیل اور آئی بی ایم جیسی بڑی ٹیکنالوجی کمپنیاں بھی اس کے حل پر کام کر رہی ہیں۔ اس کے علاوہ کوانٹینوم اور پوسٹ کوانٹم جیسی مزید کمپنیاں بھی اس حوالے سے تحقیق کر رہی ہیں۔سب سے اہم بات یہ ہے کہ اس وقت واشنگٹن ڈی سی کے قریب 'یو ایس نیشنل انسٹی ٹیوٹ فار سائنس اینڈ ٹیکنالوجی' (این آئی ایس ٹی) میں پوسٹ کوانٹم کرپٹوگرافی ’بیوٹی پریڈ‘ ہو رہی ہے۔ اس کا مقصد ایک معیاری دفاعی حکمت عملی وضع کرنا ہے جو صنعت، حکومت، تعلیمی اداروں اور اہم قومی انفراسٹرکچر کو ’کوانٹم کے قہر‘ کے خطرات سے تحفظ فراہم کرے گی۔کوانٹم کمپیوٹنگ مہنگا اور محنت طلب کام ہے اور یہ عمل بڑی مقدار میں حدت پیدا کرتا ہے۔ 'کوانٹم سیف الگورتھم' یا ایسے الگورتھم تیار کرنا جو کوانٹم کمپیوٹر سے محفوظ ہوں، ہمارے دور کے بڑے سکیورٹی چیلنجز میں سے ایک ہے۔لیکن ماہرین کا کہنا ہے کہ اگر ان مشکلات کے ڈر سے آپ ہاتھ پہ ہاتھ دھرے بیٹھے رہے، تو یہ مسئلے کا کوئی حل نہیں ہے۔
Science,،تصویر کا ذریعہReutersسپیس ایکس کے راکٹ فالکن نائن کو سنہ 2015 میں لانچ کیا گیا تھاامریکی نجی راکٹ کمپنی سپیس ایکس کا ایک راکٹ جسے سنہ 2015 میں موسمیاتی سیٹلائٹ کو لانچ کرنے کی غرض سے خلا میں بھیجا گیا تھا، چار مارچ کو چاند کی سطح سے ٹکرا جائے گا۔مشن کی تکمیل کے بعد فالکن نائن نامی اس راکٹ میں اتنا ایندھن نہیں تھا کہ وہ واپس زمین پر پہنچ سکے جس کی وجہ سے وہ خلا میں ہی رہ گیا تھا۔ماہر فلکیات جوناتھن میکڈاول نے بی بی سی کو بتایا کہ یہ اپنی نوعیت کا پہلا واقعہ ہو گا جس میں ایک بے قابو راکٹ چاند سے ٹکرائے گا۔جوناتھین میکڈاول سائنسدانوں کی اس ٹیم کا حصہ تھے جس نے تحربے کے طور پر ایک راکٹ نما چیز کو چاند سے ٹکرایا تھا۔ وہ سمجھتے ہیں کہ فالکن نائن کے چاند سے ٹکرانے سے معمولی سا اثر ہو گا۔یہ راکٹ ایلون مسک کی کمپنی سپیس ایکس کا حصہ ہے جو انسانوں کو دوسرے سیاروں تک لے جانے کے منصوبے پر کام کر رہی ہے۔سنہ 2015 سے زمین، چاند اور سورج کی مختلف کشش ثقل اس راکٹ کو کئی سمتوں میں کھینچ چکی ہیں، جس کی وجہ سے اس کا راستہ گڈ مڈ ہو گیا۔ماہر فلکیات جوناتھن میکڈاول کا کہنا ہے کہ ’یہ راکٹ اب کشش ثقل کے اصول پر چل رہا ہے۔‘ایک آرٹسٹ کی نظر سے سپیس ایکس لانچ کا منظریہ راکٹ اس فضائی کچرے کا حصہ ہے جنھیں خلائی مشنوں کی تکمیل کے بعد واپسی کے لیے ایندھن کی کمی کی وجہ سے خلا میں چھوڑ دیا جاتا ہے۔پروفیسر جوناتھن میکڈاول کے مطابق گذشتہ 10 برس میں 50 کے قریب ایسے بڑے ڈھانچے بے قابو ہوئے لیکن یہ پہلی بار ہے کہ اس کی باقاعدہ تصدیق ہو سکی ہے۔امید کی جا رہی کہ فالکن نائن راکٹ چار مارچ کو چاند سے ٹکرا کر پھٹ جائے گا۔پروفیسر جوناتھن میکڈاول کے مطابق یہ چار ٹن وزنی دھات کا ایک ٹینک ہے جو پانچ ہزار میل فی گھنٹہ کی رفتار سے ایک چٹان سے ٹکرائے گا، جس سے ایک چھوٹا سا مصنوعی گڑھا بن جائے گا۔یہ بھی پڑھیےانٹرنیشنل سپیس سٹیشن بڑے حادثے سے بچ گیاسپیس ایکس سیاحوں کو چاند کے گرد چکر لگوائے گیخلا سے کچرا ہٹانے کے لیے جاپان کا خلائی مشن روانہاس سے پہلے سنہ 2009 میں ماہر فلکیات ایک تجربے کے طور تقریباً اسی راکٹ کے سائز کی ایک اور چیز کا چاند کی سطح سے ٹکرانے کا تجربہ کر چکے ہیں۔ اس کا مطلب ہے کہ فالکن نائن کے چاند سے ٹکرانے سے سائنسدانوں کی معلومات میں کچھ خاص اضافہ نہیں ہو گا۔پروفیسر جوناتھن میکڈاول کہتے ہیں ابھی تک تو خلا میں پھیلے ہوئے کچرے سے کوئی خطرہ نہیں لیکن مستقبل میں ہو سکتا ہے۔ وہ کہتے ہیں کہ ’اگر مستقبل میں چاند کی سرزمین پر بستیاں قائم ہوتی ہیں تو ہمیں خلائی کچرے کے بارے معلومات چاہیے ہوں گی۔‘انھوں نے کہا کہ ابھی خلا میں کچرے کی مقدار زیادہ نہیں لیکن ہمیں اس وقت تک انتظار نہیں کرنا چاہیے جب یہ ایک مسئلے کی شکل اختیار کر لے۔سوال یہ پیدا ہوتا ہے کہ اب سے چار مارچ تک کیا ہو گا؟ اس کا جواب یہ ہے کہ فالکن نائن کشش ثقل کے اصولوں کے تحت چاند کی جانب بڑھتا رہے گا اور چار مارچ کو چاند سے ٹکرا کر پاش پاش ہو جائے گا۔
Science,،تصویر کا ذریعہPRINT COLLECTOR’ٹیپو سلطان حملہ آور نہیں تھے، وہ کہیں اور سے یہاں نہیں آئے تھے۔ وہ بہت سارے ہندوستانی حکمرانوں سے زیادہ اپنی آبائی سرزمین سے وابستہ تھے۔ یہ کہنا کہ وہ حملہ آور تھے ان کے بارے میں بڑی غلط فہمی کا مظہر ہے۔'عہد وسطی میں ہندوستان کی ایک ریاست کے بادشاہ ٹیپو سلطان کی سلطنت اور ان کے عہد پر گہری نظر رکھنے والے مورخین ممبئی کے ایک پارک کو ان کے نام سے منسوب کیے جانے کے تنازعے پر حیران نہیں ہیں، کیونکہ مرہٹہ (مراٹھا) پیشواؤں سے ٹیپو سلطان اور ان کے والد حیدر علی کی کئی جنگیں ہوئی تھی۔18ویں صدی میں انگریزوں سے لڑتے ہوئے میدان جنگ میں مارے جانے والے ملک کے واحد حکمران کے خلاف یہ نیا تنازع ان کے بارے میں اصل 'تاریخی' حقیقت کی بجائے ان کے متعلق پھیلی کہانیوں پر مبنی ہے۔کم از کم ایک مورخ اس بات سے متفق ہیں کہ ٹیپو سلطان کی موجودہ مخالفت کو دیکھتے ہوئے ان کے نام پر پارک یا کھیل کے میدان کا نام رکھنے کا خیال لوگوں کے ایک خاص گروہ کے لیے پہلی نظر میں بظاہر ناگوار ہوسکتا ہے۔میسور یونیورسٹی میں ٹیپو چیئر کے پروفیسر، پروفیسر سیبسٹین جوزف نے بی بی سی ہندی سے بات کرتے ہوئے کہا: 'مہاراشٹر کے لوگوں کو شاید یہ نہیں معلوم کہ ٹیپو سلطان ایک قومی ہیرو تھے کیونکہ 19ویں صدی تک 'ایک ہندوستان' یا ہندوستانیت کی کوئی شناخت نہیں تھی۔ وہ کہتے ہیں کہ اس وقت مراٹھا، بنگال یا میسور کی شناخت تھی۔لیکن جس چیز نے مورخین کو حیران کر رکھا ہے وہ ٹیپو سلطان کے بارے میں یہ کہنا جانا ہے وہ 'جنوبی ہندوستان کے سب سے سفاک حملہ آوروں میں سے ایک تھے۔'دہلی کی جواہر لعل نہرو یونیورسٹی میں تاریخ کے شعبے سے ریٹائر ہونے والی پروفیسر جانکی نائر کہتی ہیں کہ 'وہ حملہ آور نہیں تھے، وہ کہیں اور سے یہاں نہیں آئے تھے۔ وہ بہت سارے ہندوستانی حکمرانوں سے زیادہ اپنی آبائی سرزمین سے وابستہ تھے۔ یہ کہنا کہ وہ حملہ آور تھے۔ یہ اس شخص کے بارے میں بڑی غلط فہمی کا مظہر ہے۔'تاریخ کے پروفیسر این وی نرسمہیا کہتے ہیں کہ 'ٹیپو ان عظیم وطن پرست لوگوں میں سے ایک ہیں جنھوں نے انگریزوں، مرہٹوں اور حیدرآباد کے نظام کی مشترکہ افواج کے خلاف جنگ لڑی۔ ان کے خلاف اس قسم کی مہم کا چلایا جانا کہ وہ ملک کے دشمن نمبر ایک ہیں، یہ تعصبات کی وجہ سے ہے۔'،تصویر کا ذریعہBHARAT ITIHAS SANSHODHAK MANDALپیشواؤں یعنی مرہٹوں نے بھی ٹیپو سلطان کے خلاف جنگ کی تھیپروفیسر نرسمہیا کہتے ہیں کہ 'جو لوگ تاریخ نہیں جانتے وہی ٹیپو سے نفرت کرتے ہیں۔ لیکن وہ حیدرآباد کے نظام کے بارے میں ایسا نہیں کہتے جنھوں نے ٹیپو سلطان سے لڑنے کے لیے انگریزوں اور مرہٹوں سے ہاتھ ملایا تھا۔'انھوں نے سرینگیری مٹھ کی مثال دیتے ہوئے کہا کہ اس مٹھ کے سوامی (مذہبی پیشوا) کو مراہٹہ راجہ رگھوناتھ راؤ پٹوردھن کی قیادت میں ہونے والے حملے سے بچنے کے لیے کارکلا بھاگنا پڑا تھا۔پروفیسر نرسمہیا کہتے ہیں: 'مراہٹہ یا پیشوا فوج نے مندر پر حملہ کر دیا اور تمام زیورات لے گئے اور وہاں رکھے دیوتاؤں کی بے حرمتی کی۔'پیشوا نے جو کچھ بھی لوٹا ان چیزوں کو ٹیپو سلطان نے مندر کو عطیہ کیا۔ انھوں نے اپنی رعایا کو آشیرباد دینے کی درخواست کرتے ہوئے سردار پجاری کو کئی خطوط لکھے۔ انھوں نے کئی دوسرے مندروں میں بھی ایسا ہی کیا۔ ان میں ننجن دیشور مندر بھی شامل ہے جسے وہ حکیم ننجن دا کہتے تھے کیونکہ ان کی آنکھوں کی تکلیف وہیں دور ہوئی تھی۔'سرکاری دستاویزات میں یہ بھی لکھا ہے کہ ٹیپو سلطان نے ملکوٹ، کولور موکامبیکا مندر اور دیگر کئی مندروں کو زرو جواہر، زیورات اور تحفظ بھی فراہم کیا تھا۔پروفیسر جانکی نائر کا کہنا ہے کہ 'مرہٹہ جنگ چھیڑنے میں پیچھے نہیں تھے۔ بنگال پہنچنے والے مرہٹوں کو یاد کرکے آج بھی وہاں لوگوں کی روح کانپ جاتی ہے۔ وہ 10ویں صدی کے حکمران تھے جو ظاہر ہے بہت ظالم تھے۔'وہ کہتی ہیں کہ 'ماضی کا استعمال تعصبات پیدا کرنے کے لیے کیا جا رہا ہے۔ اسے کوئی تاریخی سمجھ پیدا کرنے کے لیے استعمال نہیں کیا جا رہا ہے۔'،تصویر کا ذریعہDD NEWSپروفیسر نایر کہتی ہیں: 'اب نہیں۔ جبری تبدیلی مذہب اور ظلم و ستم کی جو خبریں اب منظر عام پر آ رہی ہیں، وہ 18ویں صدی کا مزاج تھا۔ اس شخصیت نے موت کے بعد کئی زندگیاں دیکھی ہیں۔'وہ کہتی ہیں: 'پہلے انگریزوں نے ان کے بارے میں لکھا کہ وہ بہت ظالم و جابر حکمراں تھے۔ انھوں نے انگریزوں کے خلاف جنگ لڑی اور میدان جنگ میں جام شہادت نوش کیا۔ یہ سب مٹا دیا گیا، کیونکہ وہ مسلمان ہیں اور ان کے پاس اس وقت کے دوسرے حکمرانوں کی طرح ظلم و جبر کا ریکارڈ تھا۔ اور یقیناً، انھوں نے کچھ لوگوں کے مذاہب کو تبدیل کرایا لیکن ان کی تعداد کو بڑھا چڑھا کر پیش کیا جاتا ہے جبکہ یہ بات اپنی جگہ مسلم ہے کہ وہ بڑے پیمانے پر مذہب تبدیل کرکے ہندو اکثریتی ملک پر حکمرانی نہیں کر سکتے تھے۔'پروفیسر نایر کہتی ہیں: 'دراصل، ٹیپو سلطان کی اپنی فوج میں چھ یونٹس تھیں۔ ان میں سے دو یونٹ مرہٹوں اور راجپوتوں کی تھیں۔ وہ مسلمانوں کی مختلف حیثیتوں میں فرق نہیں کرتے تھے۔ وہ مرہٹوں اور راجپوتوں کی مختلف برادریوں میں فرق نہیں کرتے تھے۔ ہر ایک کو مناسب تنخواہ دیا کرتے تھے۔'وہ بتاتی ہیں کہ 1960 اور 70 کی دہائیوں میں مورخین ٹیپو سلطان کے معاشی منصوبوں، زراعت کی ترقی اور ریشم کی صنعت کو دیکھ رہے تھے۔ ان کے یہ منصوبے 'بہت ترقی پسند تھے۔'ٹیپو سلطان: مذہبی رواداری کے علمبردار یا ہندو دشمن حکمران؟بی بی سی کے ساتھ پہلے ایک انٹرویو میں بنگلور میں قائم نیشنل انسٹی ٹیوٹ آف ایڈوانسڈ سٹڈیز کے پروفیسر نریندر پاننی نے اپنی کتاب 'ریفارم ٹو پری ایمپٹ چینجز - لینڈ لیجسلیشن ان کرناٹک' کا حوالہ دیتے ہوئے کہا تھا کہ 'ٹیپو کے زمانے میں زمین براہ راست حکومت کے کنٹرول میں تھی۔ یہ کاشتکاروں کو لیز پر دی جاتی تھی۔ یہ سلسلہ نسل در نسل چلتا رہا، سب کو زمینیں ملیں۔ لیکن مالابار میں یہ نظام ناکام ہو رہا جہاں بڑے زمینداروں کا الگ نظام تھا۔'درحقیقت ٹیپو کی موت کے بعد انگریزوں نے خود ٹیپو کے زرعی نظام کو اپنایا جسے ریت واری نظام کا نام دیا گیا۔ لارڈ کارنوالس کا زمینداری نظام میسور میں کام نہیں کر سکا کیونکہ ٹیپو نے خود وہاں کا زرعی نظام بنایا تھا۔یہ بھی پڑھیےٹیپو سلطان کے خاندان سے تعلق رکھنے والی ’جاسوس شہزادی‘ جنھیں سزائے موت دی گئیفورٹ ولیم کالج: انگریزوں کا قائم کیا گیا وہ تعلیمی ادارہ جس نے برصغیر کی تقدیر بدل دیپروفیسر نایر کے مطابق سنہ 1980 کی دہائی کے آخر میں ٹیپو سلطان کے خلاف ایک قسم کی ناراضگی پیدا ہونا شروع ہو گئی۔'اسے دو طرح کے مخصوص بیانیے کے ذریعے کنٹرول کیا شروع جانے لگا۔ ایک نام نہاد تبدیلی مذہب اور کننڑ زبان کو فروغ نہ دینا اور مندروں کو تباہ کرنا بھی شامل تھا۔ یہ ایک بہت ملی جلی تصویر ہے کیونکہ اس بات کے بہت سارے شواہد موجود ہیں کہ ٹیپو نے بہت سے مندروں کو بہت عطیہ دیا تھا۔’'حتی کہ دائیں بازو کے مورخوں میں شمار ہونے والے سوریہ ناتھ یو کامتھ نے ٹیپو کو کرناٹک کی تاریخ کی کتاب میں صحیح جگہ دی ہے، جو کہ گزشتہ دو دہائیوں میں بدل دی گئی ہے۔'تاریخ دانوں کا کہنا ہے کہ جو تاریخ ہے اس میں واضح طور پر تاریخی علیحدگی ہے۔ اس کی وجہ وہ گذشتہ چند دہائیوں میں کی جانے والی تحقیق اور لوگوں میں ایک مقبول سمجھ کے درمیان کی خلیج بتاتے ہیں۔پروفیسر نایر کہتی ہیں: 'ٹیپو سلطان ایک بہت پیچیدہ اور مرکب ومخلوط قسم کی شخصیت ہیں۔ بدقسمتی سے آج ہم ایک ایسی صورتحال میں ہیں جہاں تاریخی نقطہ نظر سے ان کے بارے میں مثبت بات کرنا ملک دشمنی ہے۔ یہان یہ بتا دوں کہ ناسا کے پاس ٹیپو سلطان کی ایک تصویر ہے کیونکہ وہ راکٹ کے فروغ اور اس کی ٹیکنالوجی کو ترقی دینے والوں میں پیش پیش تھے جسے بعد میں انگریزوں نے چوری کر لیا تھا۔''بدلتے سیاسی  تناظر میں ایک قومی ہیرو کے طور پر ٹیپو سلطان کی شبیہ متاثر ہوئی ہے۔ یہ ہندوستان کی جدوجہد آزادی میں نئے چہرے اور نئے نام پیدا کرنے کے منصوبے کے تحت دانستہ طور پر کیا جا رہا ہے۔'پروفیسر نایر کہتی ہیں: 'ممبئی میں کھیل کے میدان یا پارک کا تاریخ سے کوئی تعلق نہیں ہے۔ میرا ماننا ہے کہ ٹیپو سلطان آج مسلمانوں کے خلاف احتجاج کی ایک آسان علامت بن چکے ہیں۔ ایک ایسے وقت میں جب چہار جانب سے وہ (مسلمان) اتنے گھرے ہوئے ہیں تو مسلمانوں کے لیے ٹیپو سلطان کا ذکر بھی فخر کی علامت بن جاتا ہے۔'
Science,"،تصویر کا ذریعہDaniella McDonaldڈینیلا میکڈونلڈ اور جوشڈینیلا میکڈونلڈ ایک ٹرانس عورت ہیں جو مردوں کی طرف جنسی رغبت رکھتی ہیں۔ کیلیفورنیا میں میڈیکل کے شعبے سے وابستہ اس طالبعلم کا کہنا ہے کہ جوش سے ملنے سے قبل لڑکوں کے ساتھ ڈیٹنگ ایک ’خوفناک تجربہ‘ تھا۔ گذشتہ ڈھائی برس سے وہ ایک تعلق میں بندھے ہیں۔ڈینیلا کا خیال ہے کہ خواتین میں رغبت رکھنے والے مرد آہستہ آہستہ ٹرانس خواتین سے ڈیٹنگ کرنے کے خیال کو زیادہ قبول کرنے لگتے ہیں۔ انھوں نے بی بی سی کی صنف اور شناخت کی نامہ نگار میگھا موہن سے اس موضوع پر تفصیل سے بات کی ہے۔۔۔جھیل میں مچھلی پکڑنے کے لیے کانٹا پھینکے جانے سے جو آواز پیدا ہوتی ہے اس سے جوش میری طرف متوجہ ہوئے اور ہم نے آنکھیں موند لیں۔ ان کے ساتھ میرے والد کھڑے تھے، لیکن جوش کے برعکس وہ سیدھا آگے دیکھ رہے تھے، مچھلی پکڑنے کی چھڑی پکڑے ہوئے وہ علاقے کی مشہور ٹراؤٹ مچھلی کو پکڑنے کی امید کر رہے تھے۔میرے خاندان نے کیلیفورنیا کے سیرا نیواڈا کے پہاڑوں میں میموتھ لیکس میں ڈیرے ڈال رکھے تھے۔ یہ جگہ بلند و بالا پہاڑوں اور صاف ستھری جھیلوں، پیدل سفر کے راستوں اور آلودگی سے پاک آسمان کے لیے جانی جاتی ہے اور سیاحوں کی توجہ کا مرکز ہے۔جوش میری طرف دیکھ کر مسکرایا۔ میرا خاندان سیر و تفریح کا شوقین ہے اور یہ دیکھ کر بہت اچھا لگا کہ آپ کا بوائے فرینڈ آپ کے خاندان کے ساتھ آسانی سے فٹ بیٹھتا ہے۔ میرے لیے اہم دو آدمیوں کو اطمینان سے ایک دوسرے کے ساتھ کھڑے دیکھ کر، مجھے سکون کا احساس ہوا۔ ایک وقت تھا کہ میں اس کا تصور بھی نہیں کر سکتی تھی۔جوش سے قبل تو میرے لیے ڈیٹنگ ایک خوفناک عمل تھا۔ اپنی عمر کے بہت سے لوگوں کی طرح میں بھی ڈیٹنگ ایپس استعمال کرتی تھی۔ رومانوی تعلقات کی بات کی جائِے تو میں کافی قدامت پسند ہوں: یک زوجگی، جنسی لذت، کوئی ایسا شخص جس کو اپنے ساتھ ناشتہ بنانے کے لیے لے جا سکوں، کوئی ایسا شخص جو کیلیفورنیا یونیورسٹی میں میڈیکل کے طالب علم کے طور پر طویل اوقات کے دوران میری مدد کرنے کے لیے موجود ہو۔سوائے پہلے دو الفاظ کے جو میں خود کو بیان کرنے کے لیے استعمال کرتی ہوں: ’ٹرانس جینڈر عورت‘ میں نے ایک معیاری ڈیٹنگ پروفائل لکھی تھی۔ میں اپنی صنفی شناخت نہیں چھپاتی، میں ہمیشہ شروع سے ہی آگے رہتی ہوں۔ مجھ میں 26 سال کی عمر میں جسمانی طور پر تبدیلی شروع ہو گئی تھی لیکن میں سالہا سال سے ڈینیلا کے طور پر رہ رہی تھی۔،تصویر کا ذریعہDaniella McDonaldڈینیلا میکڈونلڈایک عورت کے طور پر زندگی کو اپناتے ہوئے، میں نے میڈیا میں خواجہ سراؤں کے بارے میں ہونے والی بحثوں میں کبھی حصہ نہیں لیا۔میں اور میرے خواجہ سرا دوست اس بات پر بحث نہیں کرتے کہ کس باتھ روم میں جانا ہے یا نام کے ساتھ مذکر یا مؤنث استعمال کرنا ہے۔ ہم اس موضوع پر بات کر رہے ہیں جس کے بارے میں زیادہ تر نوجوان بات کرتے ہیں یعنی: تعلقات۔ایک عورت کے طور پر جو مردوں کی طرف راغب ہوتی ہے، میں ایک ایسے مرد کے ساتھ رہنا چاہتی تھی جو عورتوں کی طرف راغب ہو۔ لیکن میں ایپ پر موجود کچھ مردوں کے رویے کے لیے تیار نہیں تھی۔ میری ڈیٹنگ پروفائل پر براہ راست پیغامات میں سے زیادہ تر بہت خوفناک تھے۔ صبح اٹھ کر فون پر جو پیغامات دیکھے ان میں مجھے ’ٹرینی‘ پکارا جاتا تھا، میرے فون پر جو آواز آتی تھی ان پیغامات میں یہ لکھا ہوتا تھا کہ کیا آپ ایک مرد ہیں۔ مجھے قتل کی دھمکیاں تک موصول ہوئیں۔ کم ہی سہی مگر پھر بھی پریشان کن حد تک کچھ مرد ایسے بھی تھے جو خواجہ سرا خواتین میں ’مختلف‘ جنسی رغبت رکھتے تھے۔ انھوں نے مجھے ایک عارضی تجربہ کے طور پر دیکھا اور احترام کی حد برقرار نہ رکھ سکے۔ہماری ابتدائی بات چیت میرے جنسی اعضا کے بارے میں سوالات پر مرکوز تھی اور یہ کہ ہم کس قسم کا سیکس کریں گے۔پھر وہاں ایسے مہربان مرد بھی تھے جو میرے ساتھ رہنا چاہتے تھے، لیکن ان کے ساتھ ملنا پھر بھی مشکل تھا۔کاغذ پر اچھے آدمی جو نجی طور پر مجھ سے دلچسپی اور احترام رکھتے تھے، ایک ٹرانس عورت کے ساتھ پبلک میں دیکھ کر شرمندگی محسوس کرتے تھے۔ یہ لوگ مجھے اپنے خاندان یا دوستوں سے متعارف نہ کراتے۔کچھ لوگ کہتے کہ اگر ان کی ملازمت کی جگہ پر پتا چلا کہ وہ ایک خواجہ سرا عورت سے مل رہے ہیں تو وہ اپنی ملازمت سے ہاتھ دھو بیٹھیں گے۔میرے نزدیک یہ اندرونی ہومو فوبیا کی طرح لگتا تھا، وہ مجھے ایک عورت کے طور پر نہیں دیکھ سکتے تھے اور وہ نہیں چاہتے تھے کہ ان کی زندگی میں لوگ انھیں ہم جنس پرستوں کے طور پر دیکھیں۔ایسے تجربات میرے لیے بہت مشکل تھے، صیحح معنوں میں بہت مشکل تھے۔ مجھے یاد ہے ایک آدمی کے ساتھ فلم دیکھنے گئی، میں بہت پرجوش تھی، اور جب وہ ٹکٹ خرید رہا تھا، میں نے سوچا واہ، یہ آدمی واقعی پیارا ہے اور ہم ایک اچھی، روایتی قسم کی ڈیٹ پر ہیں۔پھر، جب ہم اندھیرے والے سنیما میں بیٹھ گئے اور مرکزی فلم سے پہلے ٹریلر چلنے لگے، وہ میری طرف متوجہ ہوا اور کہا ’مجھے نہیں لگتا کہ میں یہ کر سکتا ہوں، اور وہ اٹھ کر باہر چلا گیا۔ میں نے اس کا تعاقب کیا اس جگہ تک جہاں اس نے ٹکٹ واپس کر دیے اور وہ گھر واپسی کے رستے میں ہی مجھے تنہا چھوڑ کر چلا گیا۔ مجھے ایسا لگا جیسے میں تباہ ہو گئی تھی۔ یہ ذلت کا ایک مستقل چکر تھا، جہاں ایسا لگا کہ میرے ساتھ کچھ غلط ہے، بنیادی طور پر ایسی چیز جسے کوئی پیار نہیں کر سکتا۔ فلپائن میں مقیم میکی گنگوئیون سیرل مازور کے ساتھ مل کر مائی ٹرانسجینڈر ڈیٹ نامی ڈیٹنگ ویب سائٹ چلاتی ہیں۔ میکی کا کہنا ہے کہ جب اس سائٹ کا سنہ 2013 میں آغاز ہوا تھا تو فوری طور پر 15 لاکھ پروفائلز کا سیٹ اپ کیا گیا، مگر بہت کم لوگ سرگرم تھے۔ وہ کہتی ہیں کہ پچھلے آٹھ برسوں میں بہت کچھ بدل گیا ہے۔ یہ بھی پڑھیے’مجھے عورتوں کا لباس پہننے پر ہتھکڑی لگا کر مارا پیٹا گیا‘’اگر آفس کارڈ نہ ہوا تو مجھے دوبارہ سیکس ورکر سمجھا جائے گا‘وہ مغل شہنشاہ جس کی حکومت ایک خواجہ سرا نے چلائیفعال اراکین کی تعداد چند سو سے بڑھ کر 120,000 تک پہنچ گئی ہے۔ خواجہ سرا شریک حیات تلاش کرنے کے خواہشمند خواتین کی طرف رغبت رکھنے والے سسجیینڈر مردوں کی بڑھتی ہوئی تعداد اب اپنی تصاویر پوسٹ کرنے میں پراعتماد محسوس کرتی ہے اور 20 اور 30 ​​برس کی عمر کے افراد کی تعداد میں اضافہ ہوا ہے جو اب اس ویب سائٹ کا حصہ بن گئے ہیں۔ میکی کا کہنا ہے کہ ’ہم نے سنہ 2013 میں یہ سائٹ قائم کی کیونکہ ہم خواجہ سرا خواتین اور سسجینڈر مردوں کے لیے ایک دوسرے کے ساتھ بامعنی رومانوی تعلقات تلاش کرنے کے لیے ایک مہذب اور محفوظ جگہ چاہتی تھیں۔ خواجہ سرا شخص کے طور پر ڈیٹنگ کرنا خطرناک ہو سکتا ہے۔ آن لائن جگہوں کو ضرورت سے زیادہ استعمال کیا جا سکتا ہے۔ خواجہ سراؤں کو آن لائن جگہوں میں سکون اور کمیونٹی مل سکتی ہے، لیکن وہ ایسی جگہیں بھی ہو سکتی ہیں جو ان کے لیے ذلت آمیز ثابت ہوں۔ تاہم، چیزیں بدل رہی ہیں۔ میں اعتماد سے کہہ سکتی ہوں کہ اس قسم کے تعلقات کی تعداد میں اضافہ ہو رہا ہے۔ ،تصویر کا ذریعہDaniella McDonaldاور پھر میری ملاقات جوش سے ہوئی۔ اس نے مجھے ڈیٹنگ ایپ پر میسج کیا اور مجھے کچھ مختلف احساس ہوا۔ جوش مجھ سے پانچ برس چھوٹا ہے اور امریکی فوج میں ہے۔ وہ ایک محبت کرنے والے فلپائنی-امریکی خاندان سے ہے اور اس نے انھیں میرے بارے میں سب کچھ بتایا۔ بشمول میری صنفی شناخت کے۔جب انھیں معلوم ہوا کہ ہم سنجیدہ ہیں۔ وہ اس حقیقت کو جان کر جیسے اپنے سر پکڑ کر رہ گئے کہ ان کا بیٹا ایک خواجہ سرا عورت کے ساتھ تھا لیکن وہ ہمیشہ مہربان رہے۔جوش کی پہلی رشتہ دار جس سے میری ملاقات ہوئی وہ اس کی بہن تھی، اور میں اس کے چہرے پر خوشی دیکھ سکتی تھی جب اس نے تعارف ایسے کرایا کہ اب ہم ایک ہیں۔ میں جوش کے پورے خاندان سے ملی۔ جب میں اندر گئی تو اس کے دادا نے پہلی بات جو کہی وہ یہ تھی، جوش، یہ بہت خوبصورت ہے۔میں نے ایک بار جوش سے پوچھا کہ جب محبت کی بات آتی ہے تو وہ اتنے روشن خیال اور دوسرے مردوں کے برعکس کیسے تھے جو صرف خواتین میں دلچسپی رکھتے ہیں تو انھوں نے کہا کہ ایک خواجہ سرا عورت اس کے دوستوں کے حلقے کا حصہ رہی ہے اور وہ اسے اس کی شناحت کی وجہ سے اپنا نہیں سمجھتے تھے۔صرف ایک خواجہ سرا شخص کو جاننے کی طاقت نے اس کے دماغ کو روشن کر دیا۔ اس نے کہا کہ مجھے آپ سے ڈیٹنگ کرنے اور ایک سسجینڈر عورت سے ڈیٹنگ کرنے میں کوئی فرق نظر نہیں آتا۔ وہ کہتا ہے کہ ہمارے درمیان ’عام محبت‘ ہے۔یہ ڈھائی سال پہلے کی بات ہے اور ہم تب سے ساتھ ہیں۔ جوش اور مجھے ہمارے مستقبل کے بارے میں کسی دوسرے جوڑے کی طرح چیلنجز کا سامنا ہے۔ اور میرے پاس عجیب و غریب دوستوں کا ایک بڑا حلقہ ہے، جو ہر قسم کے رشتوں کو اپناتے ہیں، میں کہوں گی کہ ہمارا تعلق کافی روایتی ہے۔اس وقت سب سے بڑی رکاوٹ وہ وقت ہے جو ہمیں اپنے کریئر کی وجہ سے الگ الگ گزارنا پڑتا ہے۔ جوش کو امریکی فوج کے ساتھ تربیت میں مہینوں گزارنا پڑتے ہیں اور میں فی الحال میڈیکل سکول میں دن میں 12 گھنٹے پڑھ رہی ہوں۔،تصویر کا ذریعہDaniella McDonaldلیکن میری ایک اور خواہش بھی ہے۔ اپنے دوست ایوی مانولانگ کے ساتھ، جو خواجہ سرا اور ایک نرس بھی ہے، میں خواجہ سراؤں اور غیر خواجہ سرا افراد کے لیے ایک ڈیٹنگ ایپ لانچ کرنا چاہتی ہوں، جو مختلف صنفی شناخت والے لوگوں کو قبول کرنے کے لیے تیار ہیں۔خواجہ سرا خواتین کو جنسی تشدد کا سامنا رہا ہے لہٰذا ہم حفاظت کو یقینی بنانے کے طریقہ کار پر کام کر رہی ہیں۔ ہر ایک کو عزت کے ساتھ جینے اور پیار کرنے کا حق ہونا چاہیے۔زیورات کے اشتہار میں کام کرنے والی خواجہ سرا ماڈل کی انڈیا میں دھومHisChoice#:'تیری مجبوری کو تیرا شوق بنا دوں گی'’دل کے کسی گوشے میں مہندی لگانے کا شوق زندہ تھا‘ میں نے خواجہ سرا کی خاطر گھر بار کیوں چھوڑا؟میں مستقبل کے لیے پر امید ہوں۔ جب میں بڑی ہو رہی تھی تو میں نے ٹی وی پر صرف خواجہ سراؤں کو دیکھا، جو جیری سپرنگر جیسے شوز میں طنز کا نشانہ بنے۔ اب ہمارے پاس نوجوان اداکار ہیں جن کے بارے میں سب جانتے ہیں کہ وہ خواجہ سرا ہیں۔ٹی وی شو یوفوریا کے ہنٹر شیفر جیسے لوگ جو اپنی شناخت کے بارے میں اپنے غیر معمولی انداز میں بہت روشن خیال ہیں۔ جب میں بڑی ہو رہی تھی تو یہ سب ایسا نہیں تھا۔ لوگ مختلف صنفی شناختوں کو خود بنتے ہوئے دیکھنے کے عادی ہو رہے ہیں، میں جانتی ہوں کہ ذہن بدل جائیں گے اور آپ کو میرے اور جوش جیسے مزید رشتے نظر آئیں گے۔ میں یقینی طور پر یہ نہیں کہہ رہی ہوں کہ ہر ایک کو خواجہ سراؤں سے ڈیٹنگ کے لیے ذہنی طور پر تیار رہنے کی ضرورت ہے۔ میں ایسا ہرگز نہیں کہہ رہی ہوں۔ لیکن زیادہ سے زیادہ لوگوں کو اس خیال کے لیے تیار رہنے کی ضرورت ہے کہ ایسی محبت کا تصور موجود ہے اور یہ ٹھیک بھی ہے۔میرا رشتہ فی الحال بے مثال ہے۔ لیکن مجھے لگتا ہے کہ اب یہ تصور بہتر ہو رہا ہے کیونکہ جنریشن زی صنفی تنوع کے بارے میں زیادہ روشن خیال ہے۔ ٹک ٹاک پر ہیش ٹیگ (سس ٹرانس کپل) #cistranscouple پر 3.7 ملین سے زیادہ ویوورز ہیں اور میں اس بارے میں بہت پُرجوش ہوں۔"
Science,،تصویر کا ذریعہICRAR/Curtinزمین سے لی گئی کہکشاں کی اس تصویر میں وہ حصہ دکھایا گیا ہے جہاں اس ’پراسرار‘ شے کو دیکھا گیا تھاجب ٹائرن اوڈوہرٹی نے آسٹریلیا کے انٹرنیشنل سینٹر فار ریڈیو آسٹرونومی ریسرچ (آئی سی آر اے آر) میں بطور ایک انڈر گریجویٹ طالب علم کے شمولیت اختیار کی تو ان کا بنیادی مقصد کائنات میں ریڈیو لہروں کی تحقیقات میں مدد کے لیے ایک کمپیوٹر پروگرام ڈیزائن کرنا تھا۔لیکن اس کے بجائے انھیں نومبر 2020 میں ہماری کہکشاں میں ایک نامعلوم گھومتی ہوئی چیز نظر آئی۔ کئی ماہ کی تحقیق کے بعد اس دریافت کا اعلان بالآخر اس جنوری میں سائنسی جریدے نیچر میں شائع ہونے والی ایک تحقیق میں کیا گیا۔22 سال کے اوڈوہرٹی نے بی بی سی کو بتایا کہ ’میں صرف کچھ کوڈ لکھنے کی کوشش کر رہا تھا اور واقعی مجھے امید نہیں تھی کہ اتنی دلچسپ چیز سامنے آ جائے گی۔‘وہ ہنستے ہوئے کہتے ہیں کہ ’اور اس نے مجھے اعزاز کے ساتھ گریجویٹ ہونے میں بھی مدد دی، لہذا کوئی شکایت نہیں۔‘بعد میں جب سائنسدانوں نے اس کا بغور جائزہ لیا تو ان کا کہنا تھا کہ انھوں نے ہر 18 منٹ کے بعد اس سے ریڈیائی لہروں کی ایک بارش ہوتی دیکھی جو ایک منٹ تک جاری رہی۔ یوں تو خلا میں توانائی خارج کرنے والے اجسام کے بارے میں اکثر سننے میں آتا ہے لیکن آسٹریلوی سائنسدانوں کا دعویٰ ہے کہ یہ چیز بہت ہی عجیب تھی جو ایک منٹ کے لیے چالو ہو جاتی ہے اور پھر رک جاتی ہے۔  ماہرین کی ٹیم کا کہنا ہے کہ وہ اس معمے کو سمجھنے کی کوشش کر رہے ہیں۔آسٹریلیا کے شہر پرتھ سے بات کرتے ہوئے اوڈوہرٹی نے کہا کہ ان کا ایک ایسی تکنیک تیار کرنے کا ارادہ تھا جو خلا میں موجود ’ٹرانسینٹس‘ چیزوں کا پتہ لگا سکے، یہ چیزیں جلتی بھجتی ہوئی دکھائی دیتی ہیں۔ان کے پاس ممکنہ امیدواروں کی ایک لمبی فہرست تھی لیکن وہ انھیں تلاش کرنے میں کامیاب نہ ہو سکے۔اب انھیں ایک ایسی چیز تلاش کرنے کا کریڈٹ دیا جا رہا ہے جس کے بارے میں آئی سی آر اے آر کی ٹیم کا دعویٰ ہے کہ ’ایسی چیز پہلے کبھی نہیں دیکھی گئی‘ اور ماہر فلکیات کے لیے یہ ایک ’پراسرار‘ دریافت ہے۔،تصویر کا ذریعہTyrone O'Dohertyیہ چیز کیا ہے؟جب یہ چیز دریافت کی گئی تو اس وقت اوڈوہرٹی کی عمر صرف 20 سال تھی۔ ان کے مطابق اس چیز کے بارے میں دو نظریات ہیں کہ یہ کیا ہو سکتی ہے۔ان میں سے ایک تو یہ ہے کہ یہ ایک سفید بونا ہے۔ یہ اصطلاح عموماً کسی تباہ ہونے والے ستارے کی باقیات کے لیے استعمال ہوتی ہے۔دوسرا نظریہ یہ ہے کہ یہ ایک میگنیٹار ہو سکتا ہے، ایک قسم کے نیوٹران ستارے کی قسم ہے جس کے بارے میں خیال ہے کہ اس  ایک اپنی انتہائی طاقتور مقناطیسی فیلڈ ہوتی ہے۔اوڈوہرٹی کہتے ہیں کہ ’لیکن جس طرح کی چیز حرکت کر رہی ہے اس نے ماہرین فلکیات کو حیران و پریشان کر کے رکھ دیا ہے۔یہ ہر 18 منٹ میں ایک پورے منٹ کے لیے متواتر ریڈیو انرجی کے برسٹ پھینکتی ہے۔کائنات میں توانائی خارج کرنے والی بڑی چیزیں ہیں لیکن کوئی ایسی چیز جو صرف ایک منٹ کے لیے آن ہوتی ہے وہ انتہائی غیر معمولی ہے۔’ہر برسٹ کے درمیان کا وقت بھی بہت غیر معمولی ہے۔‘ لہذا ہو سکتا ہے کہ یہ کوئی بالکل ہی نئی آفاقی چیز ہو۔اوڈوہرٹی مانتے ہیں کہ دریافت کے حالات کا موازنہ حال ہی میں ریلیز ہونے والی نیٹ فلیکس کی طنزیہ فلم ’ڈونٹ لک اپ‘ سے کیا جا سکتا ہے، جس میں ایک نوجوان فلکیات دان ایک کومٹ یا دم دار ستارہ دریافت کرتا جو ہمارے سیارے کے ساتھ تصادم کے راستے پر ہے۔لیکن آسٹریلیائی نوجوان کہتے ہیں کہ یہاں موازنہ ختم ہو جاتا ہے۔وہ کہتے ہیں کہ ’ہمیں ایسا کوئی خطرہ نہیں کہ چیز ہم سے ٹکرائے گی اور تشویش کی بھی کوئی وجہ نہیں۔‘اوڈوہرٹی بتاتے ہیں کہ پراسرار چیز تقریباً 4000 نوری سال کی دوری پر واقع ہے۔اوڈوہرٹی بتاتے ہیں کہ ’ایک نوری سال وہ فاصلہ ہے جو روشنی ایک سال میں طے کر سکتی ہے اور روشنی کی رفتار کائنات میں سفر کرنے کی ممکنہ سب سے تیز رفتار ہے۔‘’یہ چیز روشنی کی رفتار کے کہیں قریب بھی سفر نہیں کر رہی ہو گی۔‘یہ بھی پڑھیےقدیم کہکشاں کی قریب سے بنائی گئی بے مثال تصویردوردراز کہکشاں سے موصول ہونے والے سگنل کس نے بھیجے؟کیا انسانوں کے لیے کہکشاں میں جا کر بسنا ممکن ہے؟اوڈوہرٹی کہتے ہیں کہ ’ابتدائی طور پر یہ سوچنا کہ یہ کوئی خلائی مخلوق ہو سکتی ہے ایک جائز سوال ہے۔‘ماہر فلکیات کہتے ہیں کہ ایک ریڈیو سگنل جو ایک ہی فریکوئنسی پر ایک ہی وقفے کے بعد دہرایا جاتا ہے ’اس کے بہت قریب ہے جو ہم خلائی مخلوق سے دیکھنے کی توقع کرتے ہیں۔‘وہ کہتے ہیں کہ درحقیقت مشہورِ زمانہ سرچ فار ایکسٹرا ٹیریسٹریل انٹیلیجنس (ایس ای ٹی آئی) پراجیکٹ کائنات میں بالکل اسی قسم کے سگنل کی تلاش کر رہا ہے۔اوڈوہرٹی کہتے ہیں کہ خلائی مخلوق میں دلچسپی رکھنے والوں کے لیے بری خبر یہ ہے کہ مزید تجزیے سے ’یہ واضح ہو گیا ہے‘ کہ ہمیں ابھی کوئی خلائی مخلوق نہیں ملی۔وہ کہتے ہیں کہ اس سگنل کو کئی فریکوینسیوں پر دیکھا گیا ہے۔اوڈوہرٹی کے مطابق ایک اور ثبوت یہ ہے کہ اس پراسرار چیز سے آنے والے سگنل کی طرح کا ایک سگنل پیدا کرنے کے لیے درکار توانائی صرف ایک قدرتی ذریعہ ہی پیدا کر سکتا ہے۔وہ کہتے ہیں کہ سگنل میں ایسا کوئی مواد نہیں جو ہمیں موصول ہوا ہو ’لہذا میں تصدیق کرتا ہوں کہ سگنل خلائی مخلوق نے نہیں بھیجا۔‘اوڈوہرٹی کہتے ہیں کہ ماہرین فلکیات کسی بھی غیر متوقع عمل پر متحرک ہو جاتے ہیں اور یہ چیز یقینی طور پر ایک خاص اشارہ کرتی ہے۔وہ کہتے ہیں کہ ’مثال کے طور پر ایسا لگتا ہے کہ یہ عام نیوٹرون ستاروں کے مقابلے میں بہت آہستہ گھومتی ہے۔‘’کوئی نہیں جانتا کہ یہ کیا ہے، جو ایک دلچسپ چیز ہے۔‘ٹائرن سائنسدانوں کی ایک ٹیم کے ساتھ کام کر رہے تھے جس کی قیادت خلائی طبیعات کی ماہر ڈاکٹر نتاشا ہرلی واکر کر رہی تھیں جو کرنٹن یونیورسٹی کے خلائی تحقیق کے شعبے سے منسلک ہیں۔ خلائی تحقیق کے اس مرکز  کے مطابق ڈاکٹر نتاشا کا کہنا تھا کہ ’ان چند گھنٹوں کے دوران جب ہم آسمان میں اس کا مشاہدہ کر رہے تھے تو ایسے لگ رہا تھا جیسے کبھی یہ شے سامنے آ جاتی ہے اور پھر غائب ہو جاتی ہے۔‘’یہ مشاہدہ بہت ہی غیر متوقع تھا۔ (ہم جیسے) ماہرین فلکیات کے لیے یہ ایک پراسرار شے تھی کیونکہ ہمارے آسمان میں ایسی کوئی شے نہیں جو یوں کرتی ہو۔‘  ڈاکٹر نتاشا کہتی ہیں کہ ماہرین کے لیے کائنات میں ایسے اجسام کوئی نئی شے نہیں جو جلتے بجھتے رہتے ہیں، انھیں ’ٹرانزیئنٹ‘ کہا جاتا ہے لیکن ڈاکٹر جیما اینڈرسن کا کہنا تھا کہ ’ایک ایسی شے جو پورا ایک منٹ جلتی رہے اور پھر بجھ جائے یہ ’بہت ہی عجیب‘ مشاہدہ تھا۔‘یونیورسٹی کے تحقیقی مرکز کا مزید کہنا تھا کہ گزشتہ کئی برسوں کے اعدادوشمار کا بغور جائزہ لینے کے بعد ٹیم نے نتیجہ اخذ کیا کہ ہے کہ مذکورہ خلائی شے زمین سے تقریباً چار ہزار شمسی سال دور ہے، اس سے نکلنے والی روشنی انتہائی تیز ہے اور اس شے کے ارد گرد ایک نہایت طاقتور مقناطیسی حصار پایا جاتا ہے۔ ‘اس پراسرار شے کے بارے میں کئی نظریات ہو سکتے ہیں، شاید یہ ایک نیوٹران ستارہ ہو یا کوئی پست قد کا ستارہ۔ پست قد ستارہ کی اصطلاح ان ٹکڑوں کے لیے استعمال کی جاتی ہے جو کسی بڑے ستارے کے اپنے اندر ٹوٹنے کی صورت میں باقی بچتے ہیں تاہم ابھی تک اس نئی خلائی شے کی دریافت بڑی حد تک ایک معمہ ہی ہے۔   ڈاکٹر نتاشا ہرلی واکر کے بقول اگر مستقبل میں یہ چیز پھر دکھائی دیتی ہے تو ہمیں معلوم ہوگا کہ یہ اپنی نوعیت کا انوکھا واقعہ تھا یا آسمان میں اس قسم کے دیگر خلائی اجسام بھی پائے جاتی ہیں۔‘ ’میری خواہش ہے کہ ہم اس شے کو مزید سمجھ سکیں اور پھر اس قسم کے دیگر اجسام کی تلاش جاری رکھ سکیں۔‘
Science,،تصویر کا ذریعہGetty Imagesاپنی زندگی کا ہمسفر ڈھونڈ لینا ایک بڑی کامیابی سمجھی جاتی ہے۔ اس کے لیے یقیناً غور و فکر اور کڑی آزمائش بھی درکار رہتی ہے۔ ہمیں کوئی ایسا ساتھی چاہیے ہوتا ہے جس کے طویل مدتی منصوبے ہمارے اپنے منصوبوں سے مطابقت رکھتے ہوں: جیسے کوئی ایسا شخص جس سے ہم کشش محسوس کریں، ایسا شخص جس کے ساتھ ہمارے لیے ایک گھر میں رہنا، مالی معاملات کو نمٹانا اور بچے پیدا کرنا بُرا تجربہ نہ ہو۔یہی شخص ہماری زندگی کا ہمسفر بننے کے لائق تصور ہوتا ہے۔ اور قدرتی طور پر ہمیں لگتا ہے کہ ہم یہ فیصلہ کرنے میں بہت احتیاط برتیں گے۔ مگر ایسا ہونا ضروری نہیں۔ یہ بہت حد تک ممکن ہے کہ ہم اپنا جیون ساتھی چننے میں ضرورت کے تحت وقت نہ لگا پائیں۔ تحقیق سے ثابت ہوتا ہے کہ ہمارے اندر چھپے ہوئے متعصب رویوں کی وجہ سے ہم ایسے شخص کو بھی کئی کئی بار موقع دیتے ہیں جو ہماری ضروریات پر پورا نہیں اترتا۔ اور جب ہم بالاخر اپنا ہمسفر چُن لیتے ہیں تو ہمارے اندر ایک تفسیاتی عمل شروع ہوجاتا ہے جس کا نام ’پروگریشن بائس‘ ہے۔ اس سے مراد ہے کہ ہم اس رشتے کو ختم کرنے کے بجائے اس میں قائم رہنے کو ترجیح دیتے ہیں۔ آج کے دور میں کئی نوجوان افراد شادی کی جگہ پوری زندگی اپنے حساب سے تنہا رہنے کے رجحان کی پیروی کر رہے ہیں۔ مگر نفسیات کے ماہرین کے مطابق اس کے باوجود قدرتی طور پر ہم ایک رومانوی تعلق میں رہنا پسند کرتے ہیں۔ ارتقا کا عمل اور سماجی دباؤ کی وجہ سے ہم اکیلے زندگی گزارنے کے بجائے اپنا جوڑی دار ڈھونڈنے کو ترجیح دیتے ہیں۔پروگریشن بائس سے متعلق معلومات کے ذریعے ہم یہ جان سکتے ہیں کہ ہم اپنے پارٹنر کا انتخاب کیسے کرتے ہیں اور خوشی یا غمی میں انہی کے ساتھ پوری زندگی گزارنے کے لیے تیار کیوں ہوجاتے ہیں۔ ،تصویر کا ذریعہGetty Imagesتحقیق سے پتا چلتا ہے کہ ہم اپنا جوڑی دار ڈھونڈنے میں بہت سے لوگوں پر غور کرتے ہیں مگر آخر میں اسے طویل مدتی رشتہ بنانے کی کوشش کرتے ہیںپیو ریسرچ سینٹر کی 2020 کی ایک تحقیق سے معلوم ہوا ہے کہ ہم ڈیٹنگ کو انتخاب کا ایک مشکل عمل سمجھتے ہیں۔ اس میں 75 فیصد امریکی شہریوں نے تسلیم کیا کہ کسی سے ڈیٹ پر ملنا ایک ’مشکل‘ کام ہے۔نوجوان افراد کو اب مستحکم ہونے میں بھی زیادہ وقت لگ رہا ہے۔ دیگر عمروں کے افراد کے مقابلے نوجوان اب مالی استحکام کو زیادہ ترجیح دیتے ہیں اور شادی سے پہلے ایک دوسرے کو جاننے میں بھی زیادہ وقت لگاتے ہیں۔کینیڈا کی ویسٹرن یونیورسٹی میں نفسیات کی اسسٹنٹ پروفیسر سمینتھا جول اور یونیورسٹی آف ٹورنٹو میں نفسیات کے پروفیسر گوف میکڈونلڈ اس بات سے متفق ہیں کہ لوگوں کو لگتا ہے کہ وہ اپنے پارٹنر کے انتخاب میں زیادہ وقت اور محنت صرف کرتے ہیں جبکہ یہ درست نہیں۔ جولائی 2020 میں انھوں نے اپنے مقالے میں لکھا کہ پروگریشن بائس کی بدولت لوگ رشتوں میں بندھ جاتے ہیں اور انھیں قائم رکھنے کی کوشش کرتے ہیں۔ ایسے میں وہ اپنی سوچ کے مقابلے اس عمل میں کم دھیان دیتے ہیں۔ اس تحقیق سے دو طرح کے نتائج سامنے آئے: پہلا یہ کہ اس بات کے شواہد کئی تحقیقات میں ملے ہیں کہ لوگ اپنی رومانوی زندگی میں کسی نئے شخص کو لانے میں زیادہ نہیں سوچتے۔ لوگ اپنی سوچ سے زیادہ وسیع قسموں کے ممکنہ شراکت داروں کی طرف متوجہ ہوتے ہیں۔وہ ان کے معیار کے مطابق خود کو ڈھالنے پر رضامند ہوجاتے ہیں اور اپنے پارٹنر کی خامیوں کو نظر انداز کر دیتے ہیں۔ لوگ اپنے ممکنہ جوڑی دار سے بہت جلد ایک تعلق قائم کر لیتے ہیں، اس بات سے قطع نظر کہ آیا وہ ان کے لیے بہترین پارٹنر بن سکتے ہیں یا نہیں۔مثلاً جول اور میکڈونلڈ نے ایک تجربہ کیا جس میں انھیں معلوم ہوا کہ رشتے کرانے کے ایک فرضی ماحول میں یونیورسٹی کے طلبہ اکثر ایسے ممکنہ پارٹنرز کو مسترد کر دیتے ہیں جو کم پُرکشش ہوں یا ان میں کوئی ایسی خصلت ہو جو ’ڈیل بریکر (یعنی معاہدہ توڑنے کی شرط)‘ بن جائے۔مگر یہ اعداد و شمار اچانک بدل جاتے ہیں اگر انھیں فرضی کے بجائے اصل ماحول پر لاگو کیا جائے۔ اس سے پتا چلتا ہے کہ رومانوی سطح پر لوگ پارٹنر کے انتخاب میں اتنی مشکل مول نہیں لیتے اور انھیں اس سے برعکس محسوس ہوتا ہے، جیسے انھیں بہت مشکلوں کے بعد اپنا جیون ساتھی ملا ہے۔ وہ حقیقت میں کسی کو مسترد کرنے میں زیادہ پہل نہیں کر پاتے۔ یہ بھی پڑھیےمحبت کی خاطر دس برس تک ایک کمرے میں ’قید‘ رہنے والی انڈین لڑکیکیا عمر کے ساتھ ساتھ جنسی شہوت میں بھی کمی آتی ہے؟کیا نئی نسل پیار اور سیکس کے معاملے میں زیادہ حقیقت پسند ہے؟’بھوانی جنکشن‘: جب لاہور کے لوگ ہالی وڈ اداکارہ ایوا گارڈنر کے عشق میں مبتلا ہوئےاس مقالے کے دوسرے نتیجے کے مطابق لوگ بغیر سوچے سمجھے کسی سے ڈیٹ کرنے کے ساتھ ساتھ کسی تعلق میں قائم رہنا زیادہ پسند کرتے ہیں۔ ان کی کوشش ہوتی ہے کہ رشتہ ختم کرنے کے بجائے اسے بہتر بنایا جائے۔ ماہرین اس تحقیق کا حوالہ دیتے ہوئے کہتے ہیں کہ اگر آپ کسی رشتے میں جذباتی طور پر زیادہ منسلک ہیں تو اسے ختم کرنا زیادہ مشکل یا دردناک ہوسکتا ہے۔ اس سے معلوم ہوتا ہے کہ اگر آپ اپنے پارٹنر کے ساتھ شادی یا مالی معاملات میں بھی شراکت دار ہیں تو آپ یہ رشتہ توڑنے میں کم پہل کرتے ہیں۔ مثلاً شادی شدہ افراد کو سماجی فوائد حاصل ہوتے ہیں جیسے ان کے لیے کرایہ پر گھر ڈھونڈنا نسبتاً آسان ہوتا ہے۔ جول کے مطابق پروگریشن بائس ان نفسیاتی رجحانات سے مطابقت رکھتا ہے جو ہم ازدواجی تعلقات کے علاوہ بھی دیکھ سکتے ہیں۔ یہ ایسا ہے جیسے آپ کسی ایسی چیز کو چھوڑنے کو آسانی سے تیار نہیں ہوتے جس میں آپ نے بہت زیادہ سرمایہ کاری کی ہو۔ یا پھر موجودہ حالات کو قائم رکھنا بجائے اس کے کہ اس میں خلل ڈالی جائے اور اپنا سکون ختم کیا جائے۔ یا پھر کسی مثالی خیال کے جگہ محض کسی بہتر راستے پر اتفاق کر لیا جائے۔ خیال ہے کہ یہ متعصب رویے دو عوامل سے متاثر ہوتے ہیں: ارتقا کا عمل اور ثقافتی معیارات۔ لاکھوں سال قبل، اگر ہمارے آباؤ اجداد نے اپنے شراکت دار ڈھونڈنے میں زیادہ وقت لگایا ہوتا تو وہ تنہا رہ جاتے۔ اور کسی پارٹنر کے ساتھ طویل مدت تک رہنے کے ارتقائی فواہد بھی حاصل ہوتے تھے: جیسے بچوں کے ایک نہیں دو والدین ہوں گے اور اس طرح بچے کے زندہ بچنے کے امکان بڑھ جاتے تھے۔ یونیورسٹی آف برٹش کولمبیا میں محقق ایلک بیل کہتے ہیں کہ یہ رویے آج بھی ہم میں دیکھے جاسکتے۔ وہ ارتقا کے علاوہ ڈیٹنگ کی نفسیات اور لوگوں کی ایک دوسرے میں کشش کے رویوں پر تحقیق کرتے ہیں۔ بیل کہتے ہیں کہ ’آج کی تاریخ میں طویل مدتی رومانوی تعلقات کے کچھ فوائد شاید اتنے اہم نہیں جتنے ماضی میں ہوا کرتے تھے۔ مگر ہمارے جدید رویوں میں پارٹنر کے انتخاب کا دباؤ اب بھی ایک دیر پا اثر رکھتا ہے۔‘یہاں ثقافتی عوامل بھی اہم ہوتے ہیں۔ جول کے مطابق ’مغربی تہذیب میں شادی کو سب سے قریبی تعلق قرار دیا جاتا ہے۔ شادی کرنے کو ذاتی کامیابی مانا جاتا ہے یا اسے بلوغت کی نشانی سجھا جاتا ہے۔‘’شادی کرنے سے آپ کو معاشرے میں بھی ایک مقام ملتا ہے۔ اس طرح لوگ اگر کسی کے بھی ساتھ ہوں تو وہ اس رشتے کو مضبوط بنانا اپنے لیے مفید سمجھتے ہیں، اس بات سے بھی قطع نظر کے اس تعلق کا معیار کیسا ہے۔‘،تصویر کا ذریعہGetty Imagesارتقا کا عمل ہمیں ایک ہی شخص کے ساتھ رہنے پر مجبور کرتا ہے، اس صورت میں بھی اگر ہمیں معلوم ہو کہ وہ ہمارے لیے ٹھیک نہیںرومانوی تعلقات سے متعلق ہماری توقعات بھی ہمارے رویوں کو متاثر کرتی ہیں۔ سنہ 2021 کے یو گو کی جانب سے کیے گئے 15 ہزار امریکیوں کے سروے سے معلوم ہوا ہے کہ 60 فیصد بالغ افراد جیون ساتھی کے خیال پر یقین کرتے ہیں۔ جول کا کہنا ہے کہ پریوں کی کہانی پر مبنی یہ ذہنیت نقصان دہ ہوسکتی ہے۔ محقق اسے ’تقدیر کے عقائد‘ کہتے ہیں جن کی بدولت ہم میں سے کئی لوگ پروگریشن بائس سے متاثر ہوتے ہیں۔ ان کا کہنا ہے کہ ’اکثر خود کو تسلیم کرانا انتہائی مشکل ہوتا ہے کہ جس شخص کو آپ موجودہ حالات میں ڈیٹ کر رہے ہو وہ درحقیقت آپ کا جیون ساتھی ہوسکتا ہے۔‘رومانوی تعلقات برقرار رکھنا ہمارے لیے فائدہ مند بھی ہوسکتا ہے کیونکہ اس کا مطلب ہے کہ ہم عہد کرتے ہیں کہ ایک پارٹنر کے ساتھ مل کر سب مشکلات کا حل تلاش کریں گے۔ یونیورسٹی آف کیلیفورنیا برکلی میں نفسیات کے پروفیسر رابرٹ لیونسن کہتے ہیں کہ ’وقت گزرنے کے ساتھ ہم اپنے رشتے کی ایک تاریخ بھی لکھ رہے ہوتے ہیں جس میں وہ تمام چیزوں کا بیانیہ شامل ہوتا جو آپ نے ایک ساتھ کیں۔ خاص کر وہ مشکلات جنھیں آپ نے مل کر حل کیا۔‘ رابرٹ لیونسن نے طویل مدتی تعلقات پر تحقیق کی ہے۔ وہ کہتے ہیں کہ ’تمام مثبت پہلوؤں کے بارے میں سوچ کر آپ اپنا رشتہ اس صورت میں بھی قائم رکھ پاتے ہیں جب حالات اتنے موزوں نہ رہیں۔‘یہ بھی پڑھیے’دونوں بازو، ٹانگ کٹ گئی تو میں نے سوچا کیا وہ مجھے چھوڑ دے گی؟‘ایک بادشاہ کی اپنی کنیز سے محبت کی داستان جس کا اختتام زہر کا پیالہ پینے پر ہواہمارا دماغ ہمیں غریب کیسے بناتا ہے اور اس سے کیسے بچا جا سکتا ہے’خوش رہنے والی قوم‘: بھوٹان والوں کی خوشی کا راز کیا ہے؟پروگریشن بائس کی آگاہی کے بغیر لوگ غلط راستے پر جا سکتے ہیں اور ایسے شخص پر اکتفا کر لیتے ہیں جو ممکنہ طور پر ان کے لیے بُرا انتخاب ہے۔ لیونسن کہتے ہیں کہ ’اس کا منفی پہلو یہ ہے کہ لوگ ایسے رشتے نبھانے پر مجبور ہوجاتے ہیں جن سے انھیں کب کا نکل جانا چاہیے تھا۔‘ہم ایک ایسے جدید دور میں زندگی گزار رہے ہیں جہاں ہمارے پاس ڈیٹ کرنے کے لیے بے شمار لوگ ہیں۔ بیل کا کہنا ہے کہ ’ارتقا کے ماضی کے دوران انسانوں نے اپنی پسند ناپسند کو دبانے کے لیے پروگریشن بائس اپنا لیا ہے۔ مگر اس کا مطلب یہ نہیں کہ ہم اپنی خواہشات پر زندگی گزاریں، ایک ایسے دور میں جہاں ہم زندگی بھر میں 500 سے زیادہ لوگوں سے ملتے ہیں۔‘’یہ ضروری ہے کہ ایک توازن برقرار رکھا جائے۔ صرف کسی بھی شخص کو مت اپنائیں۔ لیکن ایسا بھی نہ کریں کہ پوری زندگی ایسے شخص کی کھوج جاری رکھیں جو ہر لحاظ سے مثالی ہو۔ ارتقائی عمل کے تحت ایسا انسان شاید دنیا میں موجود ہی نہ ہو۔‘ماہرین کے مطابق زیادہ اہم یہ بات ہے کہ آپ ایک رشتے میں رہتے ہوئے چیزوں پر کیسے غور کرتے ہیں، نہ کہ انتخاب کے عمل کو پیچیدہ بنائیں۔ اگر آپ اس رشتے میں ناخوش ہیں مگر اس بارے میں کچھ نہیں کر رہے تو امکان ہے کہ آپ پروگریشن بائس کا شکار ہو رہے ہیں۔ جول کے مطابق ’ہمیں معلوم ہوا ہے کہ رشتے کے معیار کی بہترین پیشگوئی اس بات سے ہوتی ہے کہ لوگ تعلقات کے مختلف پہلوؤں کے بارے میں کیسا محسوس کرتے ہیں۔‘یہ اہم نہیں کہ آپ کیسے پارٹنر کا انتخاب کرتے ہیں بلکہ یہ اہم ہے کہ آپ کیسی شراکت داری قائم کرتے ہیں۔ ’ایسے پارٹنر کی تلاش مددگار نہیں جو بظاہر بہت اچھا لگتا ہو۔ ڈیٹنگ کے دوران ابتدائی علامات دیکھی جاسکتی ہیں جو اس تعلق کے اچھے اور صحتمند ہونے کا عندیہ دے سکتی ہیں۔‘
Science,،تصویر کا ذریعہOXFORD UNIVERSITYسکین میں مریض کے پھیپھڑوں میں زیادہ تاریک گوشے نظر آ رہے ہیںبرطانیہ میں ایک چھوٹی پائلٹ یعنی تجرباتی تحقیق میں یہ بات سامنے آئی ہے کہ طویل کووڈ سے متاثرہ کچھ لوگوں کے پھیپھڑوں کو پوشیدہ نقصان ہو سکتا ہے۔سائنسدانوں نے پھیپھڑوں کی معمول کے خلاف حالت کی جانچ کے لیے ایک نیا زینون گیس سکین طریقہ استعمال کیا اور اس میں جو بات سامنے آئی وہ معمول کے سکینوں سے نہیں آتی۔انھوں نے ان 11 افراد پر توجہ مرکوز کی جنھیں پہلی بار کووڈ کی زد میں آنے پر ہسپتال جانے کی ضرورت پیش نہیں آئی لیکن ابتدائی انفیکشن کے بعد انھیں طویل عرصے تک سانس لینے میں تکلیف کا سامنا رہا۔اس کے متعلق مزید تفصیلی مطالعہ جاری ہے تاکہ اس بات کی تصدیق کی جا سکے۔یہ کام پہلے کیے جانے والے مطالعے پر مبنی ہے جس میں ان لوگوں پر تحقیق کی گئی تھی جنھیں کووڈ کے بعد ہسپتال میں داخل کیا گیا تھا۔محققین کا کہنا ہے کہ یہ نتائج اس بات پر قدرے روشنی ڈالتے ہیں کہ طویل کووڈ میں سانس کی تکلیف اتنی عام کیوں ہے، حالانکہ سانس کی کمی محسوس کرنے کی متعدد اور پیچیدہ وجوہات ہو سکتی ہیں۔طویل کووڈ سے مراد بہت سی علامات ہیں جو کورونا وائرس کے انفیکشن کے بعد کئی ہفتوں تک جاری رہتی ہیں اور کسی اور طرح ان کی توجیہ نہیں کی جا سکتی۔،تصویر کا ذریعہGetty Imagesآکسفورڈ، شیفیلڈ، کارڈف اور مانچسٹر کی ٹیم نے لوگوں کے تین گروپوں میں زینون گیس سکین اور پھیپھڑوں کے دیگر ٹیسٹ کا موازنہ کیا۔اس میں طویل کووڈ اور سانس لینے میں دشواری والے لوگ شامل تھے جو انفیکشن کے وقت ہسپتال میں داخل نہیں ہوئے  جبکہ 12 لوگ ایسے تھے جو کووڈ کے بعد ہسپتال میں داخل کرائے گئے تھے لیکن ان میں طویل عرصے سے تک کووڈ کے اثرات نہیں تھے اور تیسرا گروپ ان 13 لوگوں کا تھا جو کہ صحت مند تھے اور انھیں ’کنٹرول‘ کے طور پر شامل کیا گیا تھا۔شیفیلڈ یونیورسٹی کی تیار کردہ نئی تکنیک کا استعمال کرتے ہوئے، تمام شرکاء نے مقناطیسی گونج امیجنگ (MRI) سکین کے دوران زینون گیس کا سانس لیا۔یہ گیس آکسیجن کی طرح برتاؤ کرتی ہے لیکن سکین کے دوران اس کا بصری طور پر پتہ لگایا جا سکتا ہے، اس لیے سائنس دان یہ 'دیکھنے' کے قابل ہوئے کہ یہ پھیپھڑوں میں خون کے دھارے کے ساتھ کتنی اچھی طرح سے منتقل ہوتی ہے۔ یہ جسم میں آکسیجن کی نقل و حمل میں انتہائی اہمیت کا حامل معاملہ ہے۔یہ بھی پڑھیےوبا کے ڈیڑھ برس بعد ہم کورونا کے بارے میں مزید کیا جان پائے ہیں؟ کورونا وائرس: ’جب میں سو رہی ہوتی ہوں، میرا فون کووڈ 19 پر تحقیق کرتا ہے‘محققین نے طویل عرصے تک کووڈ کے زیر اثر رہنے والے لوگوں کی اکثریت میں صحت مند کنٹرولز کے مقابلے میں گیس کی منتقلی کو کم موثر پایا۔جن لوگوں کو کووڈ کے لیے ہسپتال میں داخل کرایا گیا تھا ان میں بھی ایسی ہی غیر معمولی باتیں نظر آئیں۔،تصویر کا ذریعہGetty Imagesاس تحقیق کی سربراہ محقق اور پھیپھڑوں کے امراض کی ماہر ڈاکٹر ایملی فریزر نے کہا کہ لوگوں کا کلینک میں آنا اور انھیں یہ بتانے کے قابل نہ ہونا کہ انھیں سانس لینے میں دشواری کیوں محسوس ہو رہی ہے ، یہ بات بہت مایوس کن تھی۔ اکثر ایکس رے اور سی ٹی سکین غیر معمولی چیزیں نہیں دکھاتے ہیں۔’یہ ایک اہم تحقیق ہے اور مجھے واقعتاً امید ہے کہ اس سے اس پر مزید روشنی پڑے گی۔‘لیکن انھوں نے مزید کہا: 'یہ ضروری ہے کہ لوگ جان لیں کہ بحالی کی حکمت عملی اور سانس لینے کی دوبارہ تربیت واقعی مددگار ثابت ہو سکتی ہے۔‘اس تحقیق کے شریک سربراہ محقق پروفیسر فرگس گلیسن نے کہا: ’اب اہم سوالات کے جواب دینے ہیں، جیسے کہ طویل عرصے سے کووڈ کے کتنے مریضوں کے غیر معمولی سکین ہوں گے، اس غیر معمولی چیز کی کتنی اہمیت ہے جو ہم نے دریافت کی ہے، غیر معمولی چیز کی رونما ہونے کے اسباب کیا ہیں، اور اس کے طویل مدتی نتائج کیا ہو سکتے ہیں۔’ایک بار جب ہم ان علامات کو چلانے کے طریقہ کار کو سمجھ لیں گے، تو ہم مزید موثر علاج تیار کرنے کی حالت میں ہوں گے۔‘
Fun Funkar,جب بھی فنون لطیفہ سے تعلق رکھنے والا کوئی شخص اس دنیا سے رخصت ہوتا ہے تو ہمارے یہاں ایک عجیب سی بے چینی پھیل جاتی ہے۔ ایک بڑے طبقے کو اس شخص کی عاقبت کی فکر سوار ہو جاتی ہے اور باقی ماندہ ایک خوف اور احساس جرم میں مبتلا ہو جاتے ہیں۔ انھیں لگتا ہے کہ رنگ و روشنیوں اور محبتوں کو بے مول بانٹنے والے ان نابغوں کے ساتھ ان کے ہاتھوں کچھ ایسی نا انصافی ہوئی ہے کہ اگر اس کا ذمہ دار انھوں نے فوری طور پہ کسی دوسرے کو نہ ٹھہرایا تو یہ رنگ اور روشنیاں ان سے روٹھ جائیں گی۔ اس اجتماعی خوف کے تحت ہم جانے والے کا غم بھی اس کی شان کے شایان نہیں منا سکتے۔ لڑتے جھگڑتے، ایک دوسرے پر نام دھرتے، پہلی برسی تک ہم جانے والے کو فراموش کر چکے ہوتے ہیں۔عمر شریف طویل علالت کاٹ کے رخصت ہوئے۔ ان کے چاہنے والوں کا ایک وسیع حلقہ ہے جو ان کی موت سے دکھی ہوا اور یہ سوال اٹھا کہ آخر ان کا علاج بر وقت ملک سے باہر جا کے کیوں نہ ہو پایا۔ بہت سے فنکار تو علاج کی سہولت سے محروم ہی اس دنیا سے چلے جاتے ہیں۔ بہت سے دو وقت کی روٹی اور سر پر چھت کے لیے ادھر ادھر دیکھتے رہتے ہیں۔ پچھلے دنوں ہماری ایک بہت پیاری اداکارہ نائلہ جعفری بھی یہ ہی کہتے کہتے رخصت ہوئیں کہ اداکاروں کو کم سے کم ان کے کام کی رائلٹی تو دی جائے تاکہ جب وہ کام کرنے کے قابل نہ رہیں تب بھی ان کی آمدن لگی رہے۔ فنکاروں کا کام ہی ان کی جاگیر ہوتا ہے اور یہ جاگیر ایک ایسے معاہدے کے ذریعے ان سے ہتھیا لی جاتی ہے جسے شاید آنے والے وقت کے انسان حیران ہو کر دیکھا کریں گے اور اس کی کاپیاں انسانی حقوق کے عجائب خانوں میں ملیں گی۔ نائلہ جعفری کے اس نعرہ مستانہ پر کئی لوگ اٹھے اور بہت سی اچھی باتیں سنائی دیں۔ مگر وقت کے ساتھ سب کہیں دب دبا گئیں۔وہ لوگ جو سیانے ہوتے ہیں عروج کے زمانے میں جائیداد بنا لیتے ہیں یا کوئی کاروبار کھول لیتے ہیں۔ جونیئر آرٹسٹ یا وہ لوگ جو اپنے اخراجات اور آمدن کے تناسب کو برقرار نہیں رکھ سکتے، اکثر تنگ دستی کا شکار ہوتے ہیں۔ آمنہ مفتی کا کالم: ’میاں کلچر‘ آمنہ مفتی کا کالم: ایک اور گم گشتہ کتاب!آمنہ مفتی کا کالم: خوشبو کی زبان،تصویر کا ذریعہCouretsy PTV کچھ ایسا ہی حال ادیبوں کا ہے۔ وہاں تو یہ ہے کہ اب لوگ کان پکڑتے جا رہے ہیں۔ کل وقتی ادیب کم ہی نظر آتے ہیں۔ رائلٹی کا عنقا جب تک ہاتھ نہیں لگتا یہ پہیلی ایسے ہی رہے گی۔ عمر شریف صاحب مالی طور پر آسودہ تھے لیکن چند وجوہات کے باعث ان کے ملک سے باہر جا کے علاج کرانے میں تاخیر ہوئی۔پھر بھی وہ ان معدودے چند فنکاروں میں سے تھے جنھیں ان کی محنت کا پھل، محبت اور مالی آسودگی دونوں صورتوں میں ملا۔ ہماری یادوں میں، ہماری محفلوں میں، ہمارے درمیان ان سب جانے والوں کا ذکر موجود رہے گا اور یہ امید بھی رہے گی کہ نائلہ اور ان کی طرح کتنے ہی فنکاروں، ادیبوں اور دیگر شعبوں سے تعلق رکھنے والوں کا رائلٹی کا خواب بھی جلد ہی پورا ہو گا۔
Fun Funkar,،تصویر کا ذریعہGetty Imagesہندی فلم انڈسٹری پہلے کے مقابلے میں بہت بدل چکی ہے۔ جس طرح ناظرین کی مانگ بدل رہی ہے اسی طرح فلم بنانے کا عمل بھی بدل رہا ہے۔مردوں کی اکثریت والی ہندی فلم انڈسٹری اب فلموں میں صنفی مساوات کی طرف جا رہی ہے۔ شاہ رخ خان، سلمان خان، عامر خان، اکشے کمار، اجے دیوگن، رنبیر کپور جیسے اداکار فلم پروڈکشن کی طرف مائل ہو رہے ہیں لیکن اب انڈسٹری کی ہیروئنز بھی کسی سے پیچھے نہیں ہیں اور فلم پروڈکشن کے میدان میں وہ بھی آگے آ رہی ہیں۔اپنی اداکاری سے فلم انڈسٹری میں جگہ بنانے والی انوشکا شرما نے اپنے بھائی کرنیش شرما کے ساتھ مل کر ’کلین سلیٹ فلمز‘ کے نام سے ایک پروڈکشن ہاؤس کھولا ہے۔ اس کے تحت انھوں نے این ایچ 10، پری، فلوری اور بلبل جیسی فلمیں بنائی ہیں۔بالی ووڈ سے ہالی ووڈ تک اپنی پہچان بنانے والی اداکارہ پرینکا چوپڑا نے ’پرپل پیبلز پکچرز‘ کے نام سے ایک پروڈکشن ہاؤس کھولا اور کئی ہندی اور علاقائی زبانوں میں فلمیں بنائیں، جن میں مراٹھی فلم وینٹی لیٹر، نیپالی فلم پہنا اور او ٹی ٹی پر ریلیز ہونے والی فلم وائٹ ٹائیگر شامل ہے۔ اداکاری میں اپنا لوہا منوانے والی اداکارہ دپیکا پڈوکون نے ’کا پروڈکشن‘ کے ساتھ فلم پروڈکشن میں قدم رکھا اور فلم چھپاک بنائی۔وہیں عالیہ بھٹ، تاپسی پنوں، کنگنا رناوت اور کرینہ کپور بھی ہدایتکار بننے کا اعلان کر چکی ہیں۔،تصویر کا ذریعہSOPA IMAGES/GETTYIMAGESانوشکا نے بھی اپنی پروڈکشن کمپنی بنائی ہےاس رجحان کو مثبت نظر سے دیکھتے ہوئے تاریخ داں ایس ایم ایم اوسجا کا کہنا ہے کہ اب اداکارائیں بھی ہیروز کے شانہ بشانہ کھڑی ہیں اور یہ بہت مثبت رجحان ہے۔اس رجحان کی وجہ کیا ہے؟فلمی کاروبار کے ماہر اتل موہن کہتے ہیں کہ ’اداکاروں کی آج کی نسل بہت ہوشیار ہے۔ وہ مسلسل مستقبل کے بارے میں سوچتی ہے کہ پیسہ کیسے بنایا جا سکتا ہے۔ اور بطور فنکار کیسے محفوظ رہا جا سکتا ہے؟وہ کہتے ہیں ’پہلے فلمیں صرف سینما گھروں میں ریلیز ہوتی تھیں اور صرف سرکاری ٹی وی چینل دور درشن ہوا کرتا تھا۔ لیکن پچھلے 10 سالوں میں بہت کچھ تبدیل ہو رہا ہے۔ فلموں کی کمائی میں زبردست اضافہ ہوا ہے۔ فلمیں سو کروڑ سے 300 کروڑ تک کما رہی ہیں۔سیٹلائٹ، ڈیجیٹل، آڈیو ہر جانب سے پیسہ مل رہا ہے، بیرون ملک فلموں کے کاروبار سے بھی پیسہ مل رہا ہے۔ پیسے کمانے کے بہت سے طریقے ہیں۔ اس کے ساتھ آئی پی آر (دانشورانہ املاک کے حقوق) مستقبل میں پیسہ کمانے کا ایک بڑا ذریعہ بن رہا ہے۔اتل موہن مزید کہتے ہیں کہ ’جس طرح راجیش کھنہ اور امیتابھ بچن نے یش چوپڑا جیسے بڑے ہدایت کاروں کے ساتھ مل کر فلم بنائی۔ جب وہی بچن صاحب ٹاپ پر آئے تو انھوں نے ڈسٹری بیوشن لینا شروع کیا جس میں امر اکبر انتھونی، نصیب جیسی فلمیں شامل ہیں۔ اس کے ساتھ ہی ان کی اگلی نسل شاہ رخ خان نے ایک فلم سٹوڈیو کھولا۔ اداکاروں کو دیکھ کر اداکارائیں بھی سمجھ گئیں کہ فلم پروڈکشن میں پیسہ ہے۔ ،تصویر کا ذریعہSTRنئی ہیروئنز میں بھی یہ رجحان بڑھ رہا ہےبڑے اسٹوڈیوز کی سپورٹآج کی اداکارہ صرف ہیرو کے ارد گرد کی کہانیوں کا حصہ نہیں ہیں بلکہ فلموں میں اہم کرداروں میں نظر آتی ہیں۔ وہیں اس طرح کی بہت سی کہانیوں میں اداکاراؤں نے اپنی صلاحیتوں کو ثابت کیا ہے۔ چاہے انوشکا شرما کی فلم این ایچ 10 ہو یا دیپیکا پڈوکون کی چھپاک۔اتل موہن مزید کہتے ہیں کہ ’آج کل کے حالات کی عکاسی کرنے والے کئی منفرد موضوعات پر فلمیں بنا رہے ہیں۔ ایسی بہت سی کہانیاں ہیں جن کے لیے ہدایتکار یا پروڈیوسر نہیں مل پاتے اگر کوئی بڑا ہیرو یا ہیروئن ایسی کہانی پر فلم بنانے کا فیصلہ کرتا ہے تو انھیں بڑے سٹوڈیوز کا تعاون ملتا ہے جیسے ایروس نے انوشکا شرما کی فلمیں اور فاکس سٹوڈیو انڈیا نے دپیکا کی فلم کے لیے کیا۔وہ کہتے ہیں انھیں اپنی قسم یا اپنی پسند کی فلم بنانے کی خواہش ہوتی ہے۔ جس قسم کے کردار وہ کرنا چاہتے ہیں لیکن نہیں مل پاتے وہ ان موضوعات کو بطور پروڈیوسر منتخب کرتی ہیں۔ جس سے ان کا آئی پی آر زندگی بھر کے لیے محفوظ ہوتا ہے۔ یہ ان کا اثاثہ بن جاتا ہے۔ اس سے ہر پانچ یا سات سال بعد رقم کمائی جا سکتی ہے اور انھیں مختلف پلیٹ فارمز پر چلایا جا سکتا ہے۔‘تاہم انھوں نے واضح کیا کہ سٹار کے پروڈیوسر بننے سے فلم کی لاگت کم نہیں ہوتی کیونکہ سٹار اپنی مارکیٹ میں بھی اپنی فلم کو برقرار رکھتا ہے۔ ساتھ ہی ستارے یہ بھی طے کرتے ہیں کہ اگر فلم تھیٹروں میں ریلیز ہوئی تو ان کی فیس کتنی ہو گی جبکہ اگر براہ راست او ٹی ٹی پر ریلیز کی گئی تو ان کی فیس تھیٹر ریلیز فیس سے زیادہ ہو گی۔ہندی فلم انڈسٹری کے ابتدائی مرحلے میں ایسی کئی مضبوط اداکارائیں تھیں جنھوں نے فلم پروڈکشن کی کمان سنبھالی۔ تاریخ دان امرت گنگر نے ایسی کئی با اختیار اداکاراؤں کی زندگی پر روشنی ڈالی ہے۔فاطمہ بیگم نے اپنے کیریئر کا آغاز اردو سٹیج سے کیا۔ اس کے بعد انھوں نے اردشیر ایرانی کی ’ویر ابھیمنیو‘ سے فلموں میں اپنی اداکاری کا آغاز کیا۔ بعد میں اردشیر ایرانی نے امپیریل فلم کمپنی بنائی جس نے 1931 میں انڈیا کی پہلی صوتی یا بولتی فلم ’عالم آرا‘ بنائی۔،تصویر کا ذریعہSHARAD DUTTپروڈکشن میں خواتین کا رجحان نیا نہیں ہےعالم آرا میں فاطمہ بیگم کی بیٹیوں زبیدہ، سلطانہ اور شہزادی نے کام کیا۔1926 میں فاطمہ بیگم نے فاطمہ فلمز کے نام سے اپنا پروڈکشن ہاؤس کھولا اور 1928 میں وکٹوریہ ۔ فاطمہ فلمز قائم کی۔ فاطمہ بیگم ایک باصلاحیت خاتون تھیں جنھوں نے کوہ نور اور امپیریل سٹوڈیو جیسے بڑے سٹوڈیوز کی فلموں میں اداکاری کے ساتھ ساتھ اپنی پروڈکشن سے فلمیں بھی بنائیں، اداکاری کے ساتھ ساتھ سکرپٹ رائٹنگ اور ڈائریکشن بھی کی۔انھوں نے 1930 کی دہائی میں اداکاری جاری رکھی۔ وہ ہندی سنیما کے عظیم ہدایت کار نانو بھائی وکیل اور ہومی ماسٹر کے ساتھ کام کرتی نظر آئیں۔زبیدہ 1931 میں انڈیا کی پہلی صوتی فلم عالم آرا کی سٹار تھیں۔اداکارہ زبیدہ نے ڈائریکٹر نانو بھائی وکیل کے ساتھ مل کر 1934 میں مہالکشمی سینیٹون کمپنی قائم کی۔ انھوں نے 1930 کی دہائی کے آخر تک فلمی دنیا کو خیرباد کہہ دیا۔جدن بائی 1930 کی دہائی کے ہندی سنیما کی ایک ورسٹائل اور ذہین شخصیت تھیں۔ جدن بائی 1892 میں الہ آباد میں پیدا ہوئیں اور 1949 میں ممبئی میں ان کا انتقال ہوا۔ 1932 میں وہ لاہور میں پلے آؤٹ فوٹو ٹون سٹوڈیو میں شامل ہوئیں اور چار سال بعد 1936 میں انھوں نے سنگیت فلمز کے نام سے ایک کمپنی قائم کی۔1933 سے 1935 تک انھوں نے کئی فلموں میں اداکاری کے ساتھ ساتھ گانے بھی گائے جن میں انسان یا شیطان، راجہ گوپی چند، سیوا سدن، تلاش حق، پریکشا اور ناچوالی شامل ہیں۔انھوں نے ہندی اور پنجابی فلموں میں گایا۔ وہ دو فلموں کی مسیقار بھی رہیں۔ انھوں نے 1948 کی فلم انجمن کا سکرپٹ بھی لکھا۔ ورسٹائل، باصلاحیت جدن بائی حسین نے گلوکار، موسیقار، رقاصہ، اداکارہ، ہدایتکار اور پروڈیوسر کی حیثیت سے اپنی پہچان بنائی۔بالی وڈ اداکارائیں:’یہ دل مانگے اور‘انڈین اداکارائیں امریکی جسم فروش گروہ کے چنگل میں'فلم انڈسٹری میں دوست بنانا آسان ہے'،تصویر کا ذریعہSTEPHANE CARDINALE - CORBISاب ہیروئنز پروڈکشن کی جانب راغب ہو رہی ہیںوہ مشہور اداکارہ نرگس کی ماں تھیں۔ امرت گنگر کے مطابق آج کی اداکاراؤں میں ایسی بااثر شخصیت ملنا مشکل ہے۔کانن دیوی انڈین سنیما کی ایک اور بااثر خاتون تھیں۔ انھوں نے ہندی اور بنگالی سنیما میں اہم کردار ادا کیا ۔ کانن دیوی  نے خاموش دور میں اداکاری شروع کی اور 1949 میں شریمتی پکچرز سے فلم سازی کا آغاز کیا۔ انھوں نے فلم اننیا سے سویاساچی کلیکٹیو لانچ کیا۔انھوں نے تقریباً گیارہ فلمیں بنائیں۔ وہ اپنی کئی مشہور فلموں میں گلوکارہ بھی تھیں۔ کے ایل سہگل کے ساتھ 1938 میں بننے والی فلم ساتھی، سٹریٹ سنگر 1941 میں بنی فلم لگان اور پریچے ایسی فلمیں تھیں۔اس موضوع پر امرت گنگر نے تبصرہ کیا کہ ’جب کوئی عورت کسی موضوع پر فلم لکھتی ہے یا ہدایت یا پروڈیوس کرتی ہے تو اس میں اس کا نقطہ نظر بھی ہوتا ہے، لیکن ذاتی طور پر مجھے لگتا ہے کہ 1930 سے 1940  کی دہائی کے مقابلے آج کا دور بالکل مختلف ہے۔ آج کا بالی ووڈ اس زمانے کے ہندی فلم سٹوڈیوز کے مقابلے میں بہت محدود ہے اور اس میں صنفی تفریق کے ساتھ ساتھ فرقہ وارانہ ذہنیت بھی دکھائی دیتی ہے۔ ورنہ اس دور میں فاطمہ بیگم، زبیدہ اور جدن بائی جیسی خواتین ابھر کر نہیں آتیں۔‘وہ مزید کہتے ہیں کہ ’اُن اداکاراؤں نے ہر موضوع میں اپنا ہاتھ آزمایا جس میں سماجی، تاریخی، ایڈونچر، باغی، ایکشن اور تھرلر فلمیں شامل تھیں۔ اگر یہ نہ ہوتا تو اس دور کی نڈر نادیہ نہ بنتی۔‘ہندی سنیما کے ابتدائی مرحلے میں کئی اداکارائیں پروڈیوسر بنیں اور کئی موضوعات پر اپنی رائے کا اظہار کرتی رہیں۔ لیکن وقت کے ساتھ ان کی تعداد میں کمی آتی گئی۔ تاریخ دان امرت گنگر نے اس کی وجہ معاشرے میں بڑھتی ہوئی پدر شاہی ذہینیت بتائی ہے۔1960 کے بعد معاشرے میں پدر شاہی ذہینیت اور قدامت پسندی کے ساتھ ساتھ مذہبی ، سماجی اور خاندانی روایات کو توڑنے کا خدشہ بڑھ گیا۔ ،تصویر کا ذریعہSHARAD DUTTہندی سنیما کے ابتدائی مراحل میں کئی ہیروئنز پروڈکشن کے عمل میں مصروف تھیںوہ مزید کہتے ہیں’ذاتی طور پر میرا خیال ہے کہ فلمی صنعت میں خواتین کی کثیر جہتی صلاحیتوں کے ابھرنے کے لیے ایک لبرل، سیکولر، غیر انتشار پسند اور غیر نسل پرست نظر والا ماحول ہونا بہت ضروری ہے۔تصور کریں کہ فاطمہ بیگم گجرات میں سورت کے قریب ایک شاہی خاندان سے تھیں جنھوں نے نواب سے شادی کی تھی۔ ان کی تین اداکارہ بیٹیاں شہزادیاں تھیں۔ اندازہ کیجیے کہ ان کے گھر کے مرد کیا کم با اثر اور شاہی ذہینیت کے مالک ہوں گے۔اکیسویں صدی کی ہندی سنیما کی اداکارائیں بدلتے وقت کے ساتھ ایسے کئی موضوعات والی فلموں کا حصہ بن چکی ہیں جنھوں نے معاشرے میں بحث چھیڑی ہے اور پبلک کو سنیما ہال میں راغب کر کے پیسہ بھی کمایا ہے۔تاریخ دان ایس ایم ایم اوساجہ کا خیال ہے کہ ایسی بڑی اداکارائیں جو اکیلے ہی باکس آفس کا بوجھ اپنے کندھوں پر اٹھائے ہوئے ہیں، ان اداکاراؤں کی فلم سازی کے شعبے میں آنے سے ناظرین کو بہت سی نئی اور منفرد کہانیاں دیکھنے کو ملیں گی۔
Fun Funkar,،تصویر کا ذریعہYasra Rizviزنجیروں میں جکڑی، تشدد کی شکار اور نم آنکھوں کی دلہن بنی تصاویر سے یسریٰ رضوی نے بچیوں کی رضامندی کے بغیر ہونے والی اور خوشی کے بغیر چلائی جانے والی شادیوں کے مسئلے پر آواز اٹھائی ہےپاکستانی اداکارہ اور مصنفہ یسریٰ رضوی نے اپنی ’زنجیروں میں جکڑی دلہن‘ بنے کچھ تصاویر سوشل میڈیا پر شیئر کی ہیں۔ ان تصاویر اور ان کے ساتھ درج کہانی پر مسلسل جاری بحث پر یسریٰ کہتی ہیں کہ ’میں نے جس مسئلے پر بات کی ہے، اُس پر اِن تلخ اور تکلیف دہ تصاویر کے بغیر بات شاید ممکن نہیں۔۔۔ شائستگی سے کی گئی بات کوئی نتائج برآمد نہیں کر رہی۔۔۔‘اداکارہ نے دو روز قبل اپنے انسٹاگرام اکاؤنٹ سے تین تصاویر پوسٹ کیں۔ ان تصاویر میں وہ ایسی دلہن بنی نظر آ رہی ہیں، جو زنجیروں میں لپٹی ہے اور تشدد کا شکار بھی ہے۔ ایک تصویر میں ان کے گلے میں زنجیر لٹک رہی ہے، اور وہ گھٹنوں پر چل کر، اس دلہن کی حالت کو ’پالتو کتے‘ سے مماثلت دے رہی ہیں۔ یسریٰ نے ان تصاویر کے ساتھ دیکھنے والوں کے لیے ایک پیغام بھی پوسٹ کیا ہے جس سے ان تصاویر کے پیچھے چھپی کہانی یا مقصد کی وضاحت ہوتی ہے۔یسریٰ لکھتی ہیں کہ 'شادی کرنا یا نہ کرنا کسی بھی انسان کی زندگی کا ایک اہم اور ذاتی فیصلہ ہے۔ کس سے، کیسے اور کیوں یہ طے کرنا ہر انسان کا بنیادی حق ہے۔ اور اگر یہ فیصلہ کرنے میں کوئی غلطی ہو جائے اور اپنی مرضی سے کی گئی شادی بھی ایک ناخوشگوار تجربہ بن جائے تو اُسے ختم کر دینا بھی ہر انسان کا بنیادی حق ہے۔ یہ کوئی مغربی ایجنڈا نہیں بلکہ وہ شخصی آزادی ہے، جو ہر مذہب اور ہر قانون عقل (کامن سینس) کے تحت سب افراد کو دیتے ہیں۔‘زنجیروں میں جکڑی، تشدد کی شکار اور نم آنکھوں کی دلہن بنی تصاویر سے یسریٰ رضوی نے بچیوں کی رضامندی کے بغیر ہونے والی اور خوشی کے بغیر چلائی جانے والی شادیوں کے مسئلے پر آواز اٹھائی ہے۔ جس پر ایک جانب سوشل میڈیا پر صارفین تلخ حقیقت کی اسی انداز میں وضاحت پیش کرنے پر یسریٰ کی کاوش کو سراہا رہے ہیں، تو دوسری جانب کچھ صارفین اسے نوجوان نسل خصوصاً ’لڑکیوں کو شادی سے دور کرنے‘ کی مہم قرار دے رہے ہیں۔،تصویر کا ذریعہInstagramبی بی سی سے بات کرتے ہوئے یسریٰ رضوی کہتی ہیں کہ ’یہ مستقبل قریب کے میرے ایک ’مونولوگ‘ پراجیکٹ کا حصہ ہیں، جس میں دو گھنٹے تک میں ان مختلف مسائل پر، جو میں دنیا میں دیکھتی ہوں، بات کر رہی ہوں۔ یہ تین تصاویر بھی اسی منصوبے کا حصہ ہیں۔ یہ ہیپی برائیڈل شوٹ نہیں، تصاویر چبھنے والی ہیں، اس لیے لوگ اس بارے میں بات کر رہے ہیں۔‘لوفی رائٹنگ نامی ایک صارف نے اداکارہ یسریٰ رضوی کی پوسٹ کی گئی تصاویر اور پیغام پر تبصرہ کرتے ہوئے لکھا کہ ’آپ نے جو بات لکھی ہے آپ اسے اسلام سے ثابت کر دیں میں آپ کو چیلنج کرتا ہے۔‘ ،تصویر کا ذریعہInstagramایک اور صارف مائرہ لون نے لکھا کہ ’تو کیا آپ سنت سے انکاری ہیں؟ کیا آپ مسلمان ہیں؟‘ایسے ہی ایک اور تبصرے میں ایک صارف نے لکھا کہ یہ تصاویر ایک مسئلے کے صرف ایک پہلو کی نمائندگی کرتی ہیں، جس سے مرد کو ظالم ثابت کیا جا رہا ہے۔،تصویر کا ذریعہInstagramیسریٰ کہتی ہیں کہ ’تنقید کا میں جواب نہیں دیتی۔ میں نے تصاویر کے ساتھ بہت وضاحت سے لکھا ہے کہ یہ زبردستی کرائی گئی شادی جیسے مسئلے کے بارے میں ہے، جب یہ ہوتا ہے تو وہ دلہن خوش نہیں رہتی، وہ ایسی ہی ہو جاتی ہے۔ سوچنے کی بات یہ ہے کہ کیا آپ اپنی بہن، بیٹی کو ایسی دلہن دیکھنا چاہتے ہیں؟ یقیناً نہیں۔۔۔‘یسریٰ رضوی کی ان تصاویر اور پیغامات کو ہزاروں صارفین کے علاوہ ساتھی اداکاراؤں غنا علی اور ثروت گیلانی کی جانب سے  بھی حمایت اور تعریف حاصل ہوئی ہے۔ ،تصویر کا ذریعہInstagramوہ کہتی ہیں ’ہم شائستگی سے بہت عرصے سے بات کر رہے ہیں اور اس کی وجہ سے بات یہاں تک پہنچ گئی ہے کہ سرِ عام خواتین پر چھریاں چلائی جا رہی ہیں، تیزاب پھینکے جانے کے واقعات اب بھی ہو رہے ہیں۔ میرے گھر میں جو خاتون ملازمہ ہے، اس کی دو کم عمر بہنوں کی گذشتہ برس ہی زبردستی شادی کرائی گئی۔ دونوں کو شادی کے بعد ان کے شوہر نے تشدد کا نشانہ بنایا اور اب وہ دونوں اپنے گھر واپس آ گئی ہیں۔ لیکن ان شادیوں کے لیے گھر والوں نے جو قرض لیا تھا، وہ اسی طرح باقی ہے۔ مریم بٹ کے نام سے انسٹاگرام ہینڈل نے اداکارہ کی تصاویر پر اپنے پیغام میں لکھا کہ ’بہت ہی عمدہ بات ہے، کاش معاشرہ اس بات کو تسلیم کر سکے۔‘ جس کے جواب میں یسریٰ رضوی لکھتی ہیں کہ ’معاشرہ ہم سے ہے۔ ہمیں اپنے آپ کو کمزور تصور کرنا بند کر دینا چاہیے۔‘،تصویر کا ذریعہInstagramیسریٰ رضوی نے اس سلسلے کی آخری اور مسائل کی شکار دلہن کی قدرے پرعزم نظر آنے والی تصویر کے ساتھ پیغام میں عوام سے کہا ہے کہ ’اپنے بیٹیوں اور بہنوں، دوستوں، خواتین رشتے داروں کے لیے کھڑے ہوں اور تشدد کرنے والے پڑوسیوں یا ریستورانوں میں اپنے بیوی کو پیٹنے والے اس شوہر کے خلاف کھڑے ہوں جو آپ کو کہے کہ یہ ان کا ذاتی معاملہ ہے۔ اس سے پہلے کے آپ اپنے کسی پیارے کو اٹھا کر قبرستان لے کر جا رہے ہوں۔ کیونکہ آپ شائستگی سے مسئلہ حل کرنے میں مصروف تھے۔‘’ٹی وی پر یہ کیوں نہیں دکھاتے کہ عورت اپنا دفاع خود کر سکتی ہے‘سوشل میڈیا انفلوئنسرز کی حقیقی زندگی، سوشل میڈیا زندگی سے کتنی مختلف ہے؟ ’طالبان گلوکاروں کو برداشت نہیں کرتے، لیکن میں موسیقی نہیں چھوڑ سکتی‘،تصویر کا ذریعہYASRA RIZVIبی بی سی کے اس سوال کے جواب میں اداکارہ یسریٰ کا کہنا تھا کہ 'پاکستانی معاشرہ بہت انا پرست معاشرہ ہے، جہاں جانتے بوجھتے بھی لوگ صرف ’زبان‘ کی لاج رکھنے کے لیے اپنے پیاروں کو ایسے رشتوں میں جھونک دیتے ہیں۔ میں اپنے معاشرے سے متعلق کسی مسئلے کا حل مہم سے نکل آنے کے بارے میں کسی خوش فہمی کا شکار نہیں مگر ظلم کے قریب خاموش کھڑے رہنا ظالم کے ساتھ کھڑے رہنا ہے، جس پر ہم سب جوابدہ ہوں گے۔'
Fun Funkar,،تصویر کا ذریعہIGبالی وڈ اداکار شاہ رخ خان کے بیٹے آریان خان پہلی بار اس وقت مشہور ہوئے جب ہالی وڈ فلم ’دی لائن کنگ‘ ریلیز ہوئی۔آریان نے اس فلم کے ایک کردار کو آواز دی جبکہ فلم کے ہندی ورژن کے مرکزی کردار میں شاہ رخ خان کی آواز استعمال کی گئی۔اس کے بعد سے آریان خان کی بالی وڈ میں آمد کے حوالے سے قیاس آرائیاں ہونے لگیں تاہم ان کے والد شاہ رخ یا خود آریان کی طرف سے اس بارے میں کوئی اشارہ نہیں دیا گیا۔شاہ رخ خان کا شمار بالی وڈ کے بڑے ستاروں میں ہوتا ہے۔ مداح اور میڈیا انھیں ’سپر سٹار‘ اور ’کنگ خان‘ جیسے القابات سے نوازتے ہیں۔بالی وڈ کے کئی ڈائریکٹرز اور پروڈیوسر جو شاہ رخ خان کے قریبی دوست بھی سمجھے جاتے ہیں، 23 برس کے آریان خان کو بڑی سکرین پر لانچ کرنے کی خواہش ظاہر کر چکے ہیں۔ان میں سے ایک نام کرن جوہر کا بھی ہے۔ کرن جوہر نے ایک بار کہا تھا کہ ’اگر آریان خان کو اداکاری میں کوئی دلچسپی ہے تو میں انھیں لانچ کرنا چاہوں گا۔‘انڈیا کے نارکوٹکس کنٹرول بیورو (این سی بی) کے چھاپے سے پہلے بھی کچھ ایسے مواقع ضرور آئے، جب آریان خان قومی میڈیا کی خبروں کی زینت بنے۔،تصویر کا ذریعہTWITTER/@IAMSRKبہت کم لوگ جانتے ہیں کہ آریان کا بالی وڈ میں ڈیبیو تقریباً 20 سال پہلے ہوا تھا۔انھوں نے سنہ 2001 میں کرن جوہر کی فلم ’کبھی خوشی کبھی غم‘ میں شاہ رخ خان کے بچپن کا کردار ادا کیا۔برسوں بعد وہ فلم ’دی لائن کنگ‘ کا حصہ بنے اور اس فلم کے ایک کردار کو آواز دی۔ جون فیوریو کی ہدایت کاری میں بننے والی یہ فلم 2019 میں ریلیز ہوئی اور اسے بہت زیادہ پسند کیا گیا۔آریان خان ’یونیورسٹی آف سدرن کیلیفورنیا‘ کے گریجویٹ ہیں۔ انھوں نے ’سکول آف سنیماٹک آرٹس‘ سے فائن آرٹس، سینما آرٹس، فلم اور ٹیلی ویژن پروڈکشن میں ڈگری حاصل کی ہے۔اطلاعات کے مطابق آریان سکرین پر کام کرنے میں زیادہ دلچسپی نہیں رکھتے۔ وہ پردے کے پیچھے رہنا چاہتے ہیں اور اپنی تعلیم مکمل کرنے کے بعد وہ کیمرے کو سنبھالنے کی خواہش کا اظہار کرتے رہے ہیں۔شاہ رخ کبھی کبھار سوشل میڈیا پر اپنی تصاویر پوسٹ کرتے رہتے ہیں لیکن اپنی بیٹی سوہانہ اور چھوٹے بیٹے ابرام کے مقابلے انھوں نے شاذ و نادر ہی آریان کی تصاویر شیئر کی ہیں۔شاہ رخ خان نے ایک بار آریان خان کے بارے میں بتایا تھا کہ ’جہاں ابرام کو تصویریں کھچوانے کا شوق ہے وہیں آریان کو فوٹو کھچوانا بالکل پسند نہیں۔‘یہ بھی پڑھیے شاہ رخ خان کے بیٹے آرین خان ہیرو نہیں بننا چاہتےشاہ رخ کی بیٹی کا پیچھا اور فلم انڈسٹری میں ان پڑھآرین خان کی بالی وڈ میں بطور اسسٹنٹ ہدایتکار انٹری،تصویر کا ذریعہGetty Imagesبالی وڈ میں کئی ستاروں کے بچے فلموں میں قدم رکھنے سے پہلے ہی سوشل میڈیا سٹار بن رہے ہیں لیکن آریان خان سوشل میڈیا سے دور ہی رہتے ہیں۔ وہ سوشل میڈیا پر زیادہ متحرک بھی نہیں لیکن اس کے باوجود انسٹاگرام پر ان کے 15 لاکھ فالوورز ہیں۔اطلاعات کے مطابق آریان خان اپنی فٹنس کا بہت دھیان رکھتے ہیں۔ انھوں نے مارشل آرٹس کی تربیت بھی حاصل کر رکھی ہے اور سنہ 2010 میں انھوں نے مہاراشٹر تائیکوانڈو ٹورنامنٹ میں تمغہ بھی جیتا تھا۔ان کے پاس بلیک بیلٹ بھی ہے اور وہ فٹبال میں بھی دلچسپی رکھتے ہیں۔شاہ رخ نے آریان کے بارے میں کیا بتایا؟میڈیا اور مداح شاہ رخ سے آریان کے بارے میں کئی بار سوالات کر چکے ہیں خاص طور پر بالی وڈ میں ان کے کیریئر کے بارے میں۔شاہ رخ خان نے اس بارے میں ایک انٹرویو میں کہا تھا کہ ’آریان کو اداکاری میں کوئی دلچسپی نہیں۔ اسے فلمیں بنانے کا شوق ہے۔ اس نے اپنی پسند سے امریکہ میں فلم پروڈکشن کی پڑھائی کی۔‘شاہ رخ خان کے مطابق ’میں نے اسے کبھی نہیں کہا کہ تم یہ پڑھائی کرو۔ یہ ایک اتفاق ہے کہ مجھے بھی فلموں میں اداکاری کا شوق نہیں تھا۔ مجھے بھی فلمیں بنانے کا شوق تھا اور اسی لیے میں نے ماس کمیونیکیشن کی ڈگری حاصل کی تھی۔ آریان نے اپنے کالج کے لیے مختصر دورانیے کی فلمیں بنائیں۔ اسے سوچنا ہو گا کہ وہ کیا کرنا چاہتا ہے۔‘شاہ رخ خان نے مزید کہا تھا کہ ’وہ مجھ سے کبھی کوئی مدد نہیں لیتا اور نہ ہی وہ کچھ پوچھتا ہے۔ وہ خود سب کچھ سیکھ رہا ہے۔ وہ مجھے اپنا کام دکھاتا ہے اور میں اسے پسند بھی کرتا ہوں۔ میں نے آج تک اس سے نہیں پوچھا کہ وہ اداکار بننا چاہتا ہے یا نہیں؟ اس کی نانی اور اس کی ماں نے ضرور پوچھا ہو گا لیکن میں نے کبھی ایسا نہیں کیا۔‘ارباز مرچنٹ کون ہیں؟ارباز مرچنٹ ان تین لوگوں میں شامل ہیں جنھیں انڈیا کے نارکوٹکس کنٹرول بیورو (این سی بی) نے آریان سمیت ممبئی میں کروز پر چھاپے کے بعد گرفتار کیا تھا۔ ممبئی کی فورٹ کورٹ نے انھیں سات اکتوبر تک این سی بی کے ریمانڈ پر بھیجنے کا حکم دیا۔اطلاعات کے مطابق ارباز سیٹھ مرچنٹ شاہ رخ کی بیٹی سوہانہ کے قریبی دوست ہیں۔سوہانہ اور آریان کے علاوہ کئی دوسرے ستاروں کے بچے بھی ارباز کو سوشل میڈیا پر فالو کرتے ہیں۔چنکی پانڈے کی بیٹی انانیا پانڈے، عرفان خان کا بیٹا بابل اور کئی دوسرے بالی وڈ اداکاروں کے بچے بھی ارباز مرچنٹ کو سوشل میڈیا پر فالو کرتے ہیں۔
Fun Funkar,،تصویر کا ذریعہGeo TV/ Screen Shot’مجھے مہ پارہ کے کردار میں سب سے اچھی بات یہ لگی کہ وہ ڈرامے میں بالکل نہیں روئی۔۔۔ عموماً لڑکیوں کے ساتھ کچھ بھی ہوتا ہے تو وہ روتی ہیں اور کہتی ہیں کہ سب ختم ہو گیا۔ مگر مہ پارہ نے ’موو آن‘ کیا، یہ پیغام تھا کہ آپ کے ساتھ کچھ بھی ہو جائے آپ نے اپنی زندگی نہیں روکنی اور آگے بڑھتے جانا ہے۔‘جیو ٹی وی کے ڈرامہ سیریل ’رنگ محل‘ میں مہ پارہ کا مرکزی کردار ادا کرنے والی سحر خان کہتی ہیں کہ جب انھیں اس ڈرامے کا سکرپٹ ملا اور اسے انھوں نے پڑھا تو چند سین ایسے تھے جن پر وہ بے ساختہ رو پڑیں۔ ’جب آپ ایک کردار کے ساتھ جذباتی لگاؤ پیدا کر لیتے ہیں تو وہ پراجیکٹ اچھا ہو جاتا ہے۔ رنگ محل کے جتنے بھی سین ہیں ان میں ایک ربط ہے، ڈرامہ دیکھتے ہوئے بالکل بھی ایسے نہیں لگتا کہ یہ سین تو بے محل ہے۔‘رواں برس جولائی کے اختتام پر شروع ہونے والے اس ڈرامے کی 88 اقساط نشر ہو چکی ہیں اور راعد کا کردار ادا کرنے والے علی انصاری کے بقول ہر نئی قسط کی ریٹنگ پہلے آنے والی قسطوں سے بہتر ہوتی ہے۔ بی بی سی اُردو کے لیے صحافی براق شبیر نے اس ڈرامے میں مرکزی کردار ادا کرنے والی سحر خان اور علی انصاری سے گفتگو کی ہے۔علی انصاری بتاتے ہیں کہ ’ڈرامے میں حاجرہ کا کردار کرنے کے لیے ایک لڑکی کو کاسٹ کیا گیا تھا جنھوں نے چند وجوہات کی بنا پر وہ کردار ادا کرنے سے انکار کر دیا، پھر عروبہ مرزا آئیں جنھوں نے اس کردار کو کیا۔ کافی لوگوں کو اس پراجیکٹ کے لیے اپروچ کیا گیا تھا جنھوں نے اپنی اپنی وجوہات کی وجہ سے اس ڈرامے کو کرنے سے انکار کر دیا۔۔۔ شاید اُن کے نصیب میں نہیں تھا۔۔۔ یہ اُن کا نقصان ہے۔۔۔‘،تصویر کا ذریعہGeo TVرنگ محل میں قدرے کم معروف اداکاروں کو کاسٹ کیا گیا مگر ڈرامہ انڈسٹری میں گذشتہ کئی ماہ سے یہ ڈرامہ ٹاپ چارٹس پر ہے۔سحر خان کہتی ہیں کہ اِس ڈرامے کے بعد ان سے پاکستانی ڈرامہ انڈسٹری کے کئی لوگوں نے رابطہ کیا جبکہ چند انڈین اداکاروں نے انسٹاگرام پر پیغامات بھیجے جن میں مہ پارہ کے کردار کو سراہا گیا تھا۔ ’خاص طور پر جب ایکٹرز آپ کے کام کی تعریف کرتے ہیں تو اچھا لگتا ہے اور جب کوئی چیز ناظرین کو پسند آ جائے تو پھر تو بہت ہی اچھا لگتا ہے۔‘سوشل میڈیا پر پوچھے جانے والے اس سوال کے جواب میں سحر نے بتایا کہ مہ پارہ کا کردار شروع سے کچھ خاص مشرقی یا ڈوپٹوں والا نہیں تھا۔ ’ڈرامے کی ابتدا میں بھی وہ شوخ چنچل ڈوپٹے اوڑھتی تھی اور شلوار قمیض پہنتی تھی۔۔۔ پڑھائی پر تو اس کا دھیان تھا ہی نہیں۔ مگر جب کریکٹر چینج ہوا اور مہ پارہ آفس جاتی ہے تو اُس کا باس اسے اوپر سے نیچے تک دیکھ کر پوچھتا ہے کہ میں تمھیں اس حلیے میں جاب دوں گا۔۔۔‘،تصویر کا ذریعہGeo TV’یہ بات مہ پارہ کے دل و دماغ میں بیٹھ جاتی ہے۔ مہ پارہ نے اپنا مقام حاصل کرنے کے لیے سب کچھ کیا ۔۔۔ مگر ضروری نہیں کہ لوگ کپڑوں کو دیکھ کر اندازہ لگائیں کہ جینز شرٹ ہے یا قمیض شلوار ہے تو کریکٹر کیسا ہو گا۔‘’مہ پارہ کا کردار پورے ڈرامے میں بہت ولگر نہیں ہوا، اس نے تنگ کپڑے نہیں پہنے، وہ عزت دار ہے جس کی سب عزت کرتے ہیں، اگر آپ کریکٹر کو دیکھیں تو محسوس ہو گا کہ مہ پارہ کوئی بہت بولڈ نہیں ہوئی کریکٹر چینج کے بعد۔۔۔ ہر جگہ اور آفس کا ایک ڈریس کوڈ ہوتا ہے اور مہ پارہ نے وہی کیا۔۔۔ اور سب ایسا ہی کرتے ہیں۔‘یہ بھی پڑھیےرمشا خان: ’سامعہ کا کردار عورتوں کے دل کی آواز ہے‘’ٹی وی پر یہ کیوں نہیں دکھاتے کہ عورت اپنا دفاع خود کر سکتی ہے‘رقصِ بسمل کی اداکارہ سارہ خان ’ہمیشہ‘ مردوں کو برا دکھانے پر نالاں کیوں؟سجل علی کے ساتھ موازنہ کرنا ٹھیک ہے مگر مقابلہ کرنا ٹھیک نہیں: صبور علیسحر کہتی ہیں کہ جب ان کا کردار چینج ہوا اور ان کی ظاہری وضع قطع بدلی تو بہت سے ناظرین نے انھیں انسٹاگرام اور سوشل میڈیا پر پیغامات بھیجے اور کچھ لوگوں کو نے کہا انھیں یہ سب اچھا نہیں لگا اور ایسا نہیں ہونا چاہیے تھا۔سحر خان اس کی بنیادی وجہ ڈرامے کی کہانی کو قرار دیتی ہیں۔ ’کہانی اور تمام کریکٹرز کی بہترین پرفارمنس۔۔۔ کہانی اتنی مزے کی تھی کہ میں نے سکرپٹ پڑھتے ہوئے اور پھر کردار نبھاتے ہوئے اسے بہت انجوائے کیا۔‘علی انصاری کہتے ہیں کہ ’کانٹینٹ کسی بھی ڈرامے کی مقبولیت کی بنیادی وجہ ہوتی ہے، پوری ٹیم نے بہت محنت کی اور سیٹ پر کوئی ایسی ویسی چیز نہیں تھی، سب ایک خاندان کی طرح تھے، وقت گزرنے کا پتہ ہی نہیں چلا۔‘علی انصاری کہتے ہیں کہ رنگ محل میں دلچسپ بات یہ ہے کہ اس ڈرامے کو ڈریگ کر کے سٹارٹ نہیں کیا گیا بلکہ شروع میں بتا دیا کہ یہ تمام معاملات ہیں اور پھر ناظرین نے ’اب آگے کیا ہو گا‘ کا جواب جاننا شروع کیا۔ ’ہر قسط میں کچھ نہ کچھ نیا ہوا۔‘وہ کہتے ہیں کہ اس ڈرامے کی شوٹنگ کے دوران ہی ہم بات کرتے تھے کہ اس ڈرامے کو لے کر وائبز اچھی آ رہی ہیں۔،تصویر کا ذریعہGeo TVعلی انصاری کہتے ہیں کہ انھیں مہ پارہ کے کردار میں دو چیزیں بہت اچھی لگیں۔ ’ایک تو ایجوکیشن۔۔۔ تمام خواتین اور لڑکیوں کو تعلیم حاصل کرنی چاہیے، چاہے وہ جس طریقے سے بھی ممکن ہو پائے ہو۔ اور دوسرا یہ کہ آپ اپنے دماغ میں فیصلہ کر لیں کہ مجھے یہ کرنا ہے یا یہ حاصل کرنا ہے تو اس کی جستجو میں لگ جائیں جیسا کہ مہ پارہ نے کیا۔ یہ سب خواتین کے لیے ہے کہ اگر دل یا دماغ میں کچھ ہے تو وہ کر کے دکھا دو۔‘علی انصاری ہنستے ہوئے کہتے ہیں کہ ’یہ ایک ڈرامہ ہے۔۔۔ شوٹنگ کے بعد جب ڈرامہ آن ایئر ہوا تو یہ چیز دیکھ کر مجھے غصہ آیا کہ راعد یہاں وہاں سے لوگوں کی باتیں سُن رہا ہے۔ شوٹ کے دوران مجھے نہیں پتہ تھا کہ میں نے اتنی دفعہ لوگوں کی بات چیت چھپ پر سُنی ہے۔‘وہ کہتے ہیں کہ راعد کو شروع میں سمجھدار کریکٹر دکھایا گیا جس نے اپنے بھائی بھابی پر واضح کیا کہ مہ پارہ کی اہمیت اپنی جگہ ہے اور اس کی عزت کی جائے۔ آگے جا کر غلط فہمی ہوئی۔۔۔ ’راعد کا برین واش ہوا اور وہ سچ پتہ کرنے کی کوشش نہیں کر رہا اور وہ صورتحال سے فرار اختیار کر رہا ہے۔‘سحر کہتی ہیں کہ ’جب غلط فہمیاں آپ کے اپنے گھر والے پیدا کرتے ہیں تو ان کا جواب ڈھونڈنا کافی مشکل ہوتا ہے کیونکہ آپ سوچتے ہیں کہ ان میں حقیقت ہو گی۔ ہماری سوسائٹی جس طرح کی ہے اس میں اگر بھائی آ کر بولے کہ یہ ہوا ہے تو یقین تو آئے گا۔۔۔ راعد کنفیوز ہے کیونکہ اس کے اپنے گھر والوں نے اسے دھوکے میں رکھا۔‘علی انصاری کہتے ہیں کہ ’ابھی تو پکچر باقی ہے کیونکہ ابھی بہت ٹوئسٹ آنے باقی ہیں سٹوری میں۔‘علی انصاری کہتے ہیں کہ لوگ کہانی میں ’مصالحہ‘ چاہتے ہیں۔ ’جن پراجیکٹس میں بہت زیادہ مصالحہ نہ ہو اور کہانی حقیقت سے نزدیک ہو اور اچھی ڈائریکٹ کی گئی ہو، اس پراجیکٹ کو ویلیو نہیں دی جاتی اور میرا ماننا ہے کہ ناظرین زیادہ مصالحے کو پسند کرتے ہیں۔‘شوٹنگ کے دوران پیش آنے والے دلچسپ واقعات پر گفتگو کرتے ہوئے سحر نے بتایا ’ہم سین کر رہے تھے اور میں نے کہا کہ میرا شاٹ پہلے لے لو۔۔۔ ہم وہ سین عکس بند کر رہے تھے جب مہ پارہ کو گھر سے نکالا جاتا ہے۔۔۔ اس دوران میرے لیے چائے لا کر رکھی گئی، کپ کافی گرم تھا اور میرے ہاتھ سے چھوٹ گیا اور چائے میری پوری ٹانگ پر گر گئی۔ مجھے دو دن کی بریک لینا پڑی۔‘مزید پڑھیےنازیہ حسن: وہ سکول یونیفارم پہنے مائیک پر کھڑی ہوئیں اور برصغیر میں موسیقی کی شکل بدل دیمغل اعظم: اگر مدھوبالا آخری پسند تھیں تو پہلی، دوسری، تیسری کون تھیں؟ابتدا میں اسود کا کردار ادا کرنے سے منع کر دیا تھا: عثمان مختارراعد کہتے ہیں شاید سحر کو نظر لگ گئی تھی۔سحر بتاتی ہیں کہ گذشتہ قسط میں جب انھوں نے راعد کو تھپڑ مارا تو ناظرین کے کافی جذباتی پیغامات انھیں موصول ہوئے۔ ’لوگ خوش ہوئے، کئی نے کہا ٹھیک کیا۔۔۔ اور زور سے مارنا چاہیے تھا۔۔۔‘علی انصاری نے بتایا کہ راعد کے کردار کو لے کر انھیں لوگوں کے غصہ بھرے پیغامات بھی آئے اور انھوں نے کہا کہ ’آپ نے مہ پارہ کے ساتھ ایسا کیوں کیا؟ یا تم ایسا کیسے کس سکتے ہو۔۔۔ تم نے بہت بڑی غلطی کی ہے، تمھیں ایسا نہیں ایسا کرنا چاہیے تھا۔‘علی کہتے ہیں یہ اس بات کا اظہار ہے کہ ناظرین کا اس ڈرامے سے کس حد تک جذباتی لگاؤ ہے۔
Fun Funkar,،تصویر کا ذریعہGetty Imagesانڈیا میں اس وقت دو بیٹوں کے بارے میں خاصی دلچسپی پائی جاتی ہے۔پہلے 23 برس کے آرین خان ہیں جو بالی وڈ سپر سٹار شاہ رخ خان کے بیٹے ہیں۔ انھیں اتوار کی صبح ایک پارٹی میں مبینہ طور پر تفریحی مقاصد کے لیے منشیات کا استعمال کرنے پر گرفتار کیا گیا۔دوسرے اشیش میشرا ہیں جو انڈیا کے جونئیر وزیر داخلہ کے بیٹے ہیں۔ ان پر الزام ہے کہ انھوں نے اپنے ڈرائیور کو احتجاج کرنے والے کسانوں پر گاڑی چلانے کا حکم دیا جس کے نتیجے میں کچھ لوگوں کی اموات ہوئیں اور کچھ زخمی بھی ہوئے۔تاہم یہ دونوں نوجوان اپنے خلاف الزامات کی تردید کرتے ہیں جبکہ ان دونوں کیسز کا آپس میں کوئی تعلق بھی نہیں۔لیکن جس انداز میں قانون نافذ کرنے والے اداروں نے ان دونوں نوجوانوں کے ساتھ سلوک کیا اور جس طرح میڈیا نے آرین کے کیس پر توجہ دی تو اس نے پریس کے ایجنڈے پر سوال اٹھائے ہیں جبکہ کچھ لوگوں کا الزام ہے کہ یہ بالی وڈ کو ’بدنام‘ کرنے کی سازش ہے۔آرین خان کو ایک ایسے بحری جہاز سے گرفتار کیا گیا جو ممبئی سے سیاحتی مقام گوا کی جانب گامزن تھا۔دوسرے کئی لوگوں کے ساتھ آریان کو گرفتار کرنے والے نارکوٹکس کنٹرول بیورو (این سی بی) کا کہنا ہے کہ اُنھیں ’غیر قانونی مادے رکھنے، استعمال کرنے اور فروخت کرنے سے متعلق‘ قوانین کے تحت حراست میں لیا گیا۔آرین خان سات اکتوبر تک ریمانڈ پر ہیں۔،تصویر کا ذریعہGetty Imagesتجزیہ کاروں کا کہنا ہے کہ آرین کی گرفتاری کی دستاویزات کے مطابق ان سے ملنے والی منشیات کی مقدار اتنی کم تھی کہ انھیں حراست میں رکھنے کا کوئی جواز نہیں۔ آرین کے وکیل ستیش مانشندے نے سختی سے اپنے مؤکل پر عائد الزامات کی تردید کی ہے۔اتوار کو آرین کی درخواست ضمانت پر سماعت کے دوران انھوں نے مجسٹریٹ کو بتایا کہ ’کروز پر سوار ہونے سے پہلے ان کی دو بار سکریننگ کی گئی‘ اور ’ان کے پاس سے کوئی غیر قانونی شے برآمد نہیں ہوئی‘ اور یہ بھی کہ ’اس بات کا کوئی ثبوت نہیں کہ آریان نے منشیات استعمال کیں۔‘دوسرا واقعہ اشیش میشرا سے تعلق رکھتا ہے جو انڈیا کے وزیر اعظم نریندر مودی کی حکومت کے جونئیر وزیر اجے میشرا کے بیٹے ہیں۔ اس واقعے کے مطابق مبینہ طور پر اشیش میشرا کی گاڑی ریاست اتر پردیش کے ضلع لکھیم پور میں احتجاجی کسانوں پر چڑھ دوڑی اور اس واقعے میں آٹھ لوگ مارے گئے۔کسانوں کی یونینز کے مطابق اس واقعے میں دو کسان موقع پر ہلاک ہو گئے جبکہ دو زخمیوں نے ہستپال میں دم توڑا جبکہ گاڑی کا ڈرائیور اور بی جے پی کے تین ورکرز مشتعل ہجوم کی مار پیٹ سے ہلاک ہوئے۔ابتدائی اطلاعات کے مطاق اشیش میشرا نے کہا کہ مشتعل ہجوم سے بچنے کے لیے انھیں کھیتوں اور میدان میں بھاگنا پڑا لیکن بعد میں انھوں نے کہا کہ وہ اس واقعے کے وقت گاڑی میں نہیں تھے، ایک ایسا دعویٰ جس کی حمایت ان کے والد بھی کرتے ہیں۔اپوزیشن اور کسان یونینز کے احتجاج کے بعد پولیس نے آخر کار پیر کو اس معاملے پر تحقیقات کا آغاز کیا اور باپ بیٹے پر الزامات عائد کیے گئے۔اترپردیش سے تعلق رکھنے والے ایک سابق سینئر پولیس افسر وکرم سنگھ کا کہنا ہے کہ ’شکایت درج کرنے میں پولیس کی جانب سے ہچکچکاہٹ اور تاخیر کا کوئی جواز نہیں۔‘انھوں نے کہا کہ ’لکھیم پور کا واقعہ زیادہ شدید نوعیت کا ہے کیونکہ اس میں انسانی جانوں کا ضیاع ہوا لیکن آریان کی گرفتاری نے زیادہ توجہ حاصل کی۔‘یہ بھی پڑھیےاترپردیش میں کسانوں سمیت آٹھ افراد ہلاک: معاملہ شروع کیسے ہوا؟بالی وڈ میں منشیات کے استعمال کی کہانیاتوار کو پورا دن، انڈیا کے ٹی چینلز نے آریان کے معاملے کو بھرپور کوریج دی۔ انھیں پولیس کی تحویل میں عمارتوں کے اندر اور باہر آتے جاتے دکھایا گیا اور ان کی ’گرفتاری کا پروانہ‘ ٹی وی سکرینز پر دکھایا گیا۔آرین کی گرفتاری کو ایک اینکر نے ’ریو پارٹی کا بے نقاب ہونا‘ قرار دیا جبکہ ایک اور اینکر نے مطالبہ کیا کہ ’بالی وڈ اور منشیات کے درمیان تعلق‘ کو اب ختم ہونا چاہیے۔ٹی وی چینلز پر آئے مہمانوں نے آرین خان کے بارے میں غیر مصدقہ دعوے کیے جبکہ شاہ رخ خان اور ان کی اہلیہ پر بری تربیت کے لیے تنقید کی گئی۔ سوشل میڈیا پر آرین خان کا نام بھی ٹرینڈ کرتا رہا۔لیکن لکھیم پور واقعے کے 24 گھنٹے گزر جانے کے بعد بھی میشرا خاندان کو پوچھ گچھ کے لیے پولیس سٹیشن نہیں بلایا گیا جبکہ ٹی وی چینلز پر اس کی کوئی خاص کوریج بھی نہیں کی گئی۔کچھ اینکرز نے ان کی گرفتاری کا مطالبہ کرنے سے اجتناب کیا جبکہ کچھ نے اس پر تشدد واقعے کا ذمہ دار کسانوں کے احتجاج کو قرار دیا۔سوشل میڈیا پر اس واقعے سے متعلق جو ہیش ٹیگ سوموار کو صرف چند گھنٹوں کے لیے ٹرینڈ کرتا رہا وہ اتر پردیش کے وزیر اعلیٰ یوگی آدتیہ ناتھ کو ’کسانوں اور مظاہرین کی پٹائی‘ کی حوصلہ افزائی سے متعلق تھا۔،تصویر کا ذریعہANIاشیش میشرا اپنے خلاف الزامات کی تردید کرتے ہیںسابق صحافی جان تھامس نے کہا کہ منشیات کی مبینہ برآمدگی کو ’بے انتہا‘ کوریج ملی مگر کلکس پر منحصر ہماری صحافت میں ایسا ہونا ’متوقع‘ تھا۔انھوں نے کہا کہ ’سٹار کے بیٹے کی خبر کی کوریج، چاہے ٹی وی پر ہو یا پرنٹ میڈیا پر، صارفین کی متوقع دلچسپی پر اثر انداز ہوتی ہے۔ انھوں نے مزید کہا ’دوسری طرف سیاست دان کے بیٹے کو اپنے والد کی طرح پورے ملک میں کوئی نہیں جانتا۔ مودی حکومت کے ایک چھوٹے سے وزیر کو کون جانتا ہے۔‘وکرم سنگھ کہتے ہیں کہ آریان خان کے معاملے کی کوریج ’بالی وڈ کو بدنام کرنے کے ایک ’خفیہ ایجنڈے‘ کا حصہ تھی۔انھوں نے بالی وڈ اداکار سوشانت سنگھ کی موت کے بعد ان کی ساتھی ریا چکرورتی کے خلاف ممتاز صحافیوں کی جانب سے شروع کی گئی شدید مہم کا حوالہ دیا۔وکرم سنگھ نے کہا ’ریا کے خلاف الزامات میں کوئی ثبوت نہیں تھے لیکن اس سے ان کی شبیہ خراب ہوئی۔ آریان کی گرفتاری کے دستاویزات کے مطابق منشیات کی مقدار بہت کم تھی لیکن ان کے خاندان کی ساکھ تار تار ہو رہی ہے۔‘’یہ قابل ضمانت جرم تھا تو این سی بی نے ان کا ریمانڈ کیوں لیا؟ اس کے علاوہ انھیں ملزم کی شناخت بھی ظاہر نہیں کرنی چاہیے تھی اور میڈیا کو آریان کی گرفتاری کے بعد ان کی نقل و حرکت کو ٹریک کرنا اور اس بارے میں رپورٹ کرنے کی اجازت نہیں ہونی چاہیے تھی۔‘انھوں نے کہا ’نوجوانوں کا منشیات استعمال کرنا ایک ’انسانی المیہ‘ ہے تاہم حکام کو حساسیت کا مظاہرہ کرنا چاہیے تھا۔’منشیات کو ختم نہیں کیا جا سکتا لہذا منشیات استعمال کرنے والوں کو ایسے مراکز میں بھیجنے کی ضرورت ہے جہاں ان کی مدد کی جا سکے۔‘
Fun Funkar,،تصویر کا ذریعہIG/@ahsanmohsinikramofficialشادی شدہ جوڑے کا ہنی مون پر جانا اور تصاویر بنانا کوئی انوکھی بات نہیں لیکن ان تصاویر پر بھونچال جیسی صورتحال پیدا ہو جانا اور واویلا مچ جانا کم ہی ہوتا ہے۔کچھ ایسا ہی پاکستانی اداکارہ منال خان کے ساتھ ہوا جب وہ اپنے شوہر احسن محسن اکرام کے ساتھ ہنی مون پر مالدیپ گئیں اور انھوں نے اپنے انسٹاگرام پر ان خوبصورت لمحات کی چند تصاویر شیئر کیں۔ یہ تصاویر سوشل میڈیا پر پوسٹ ہونے کی دیر تھی کہ دیکھتے ہی دیکھتے منال خان کا نام ٹوئٹر پر ٹرینڈ کرنے لگا اور ’ٹرول بریگیڈ‘ نے نہ صرف اُن کے لباس پر سوال اٹھانے شروع کر دیے بلکہ کچھ صارفین نے ان کی مختلف میمز بنا کر اپنے تئیں منال کو تضحیک کا نشانہ بنانے کی کوشش بھی کی۔ کسی نے منال خان کے شوہر احسن محسن کو غیرت کا درس دیا تو کسی نے منال کو مشرقی اور مذہبی روایات کی یاد دہانی کروائی۔اس حد سے زیادہ ٹرولنگ کا نتیجہ یہ نکلا کہ منال خان نے اپنے انسٹا گرام سے وہ تصویر ہی ڈیلیٹ کر دی جس پر تنقید کی جا رہی تھی تاہم ان کے شوہر اپنی اہلیہ کے دفاع میں سامنے آئے اور ان کے انسٹا اکاؤنٹ پر یہ تصویر اب بھی موجود ہے۔ لیکن سوشل میڈیا پر ایک بحث ضرور شروع ہو گئی کہ آخر لوگ کبھی عورت کے لباس سے باہر نکل کر بھی سوچ سکتے ہیں یا نہیں؟احسن محسن نے ایک صارف کی تنقید کا جواب دیتے ہوئے لکھا کہ ’میں ایک لبرل پاکستان کا تصور رکھتا ہوں جہاں خواتین کو اپنے فیصلے آپ لینے کی اجازت ہو اور ان کے فیصلے ان کے شوہر، بھائی یا والد کے کنٹرول میں نہ ہوں۔۔۔‘ادکارہ اور مارننگ شو کی میزبان سحر شنواری نے لکھا: ’منال خان کے لباس پر بیہودہ تبصرے کرنا اتنا ہی غلط ہے جتنا پرویز ہودبھائی کا برقعے سے نفرت کا اظہار کرنا تھا۔‘انھوں نے مزید لکھا کہ ’آخر عورت کو یہ معاشرہ اپنی مرضی سے جینے کیوں نہیں دیتا؟ وہ (منال) ننگی ٹانگیں دکھائے یا ٹوپی والا برقعہ پہنے یہ اس کی مرضی ہونی چاہیے نہ کہ لبرل اور قدامت پسندوں کی۔‘واضح رہے کہ پرویز ہودبھائی ایک استاد اور سماجی کارکن ہیں جنھیں پاکستانی ٹاک شوز میں اکثر لبرل یا آزاد خیال طبقے کی ترجمانی کے لیے سماجی اور تعلیمی مسائل کے بارے میں بات کرنے کے لیے مدعو کیا جاتا ہے۔کچھ دن پہلے انھوں نے ایک پروگرام میں اپنے خیالات کا اظہار کرتے ہوئے کہا تھا کہ ’میں نے سنہ 1973 سے پڑھانا شروع کیا، اُس وقت آپ کو بمشکل ایک لڑکی برقعے میں دکھائی دیتی تھی، اب تو حجاب، برقعہ عام ہو گیا ہے۔ آپ کو ’نارمل لڑکی‘ تو شاز و نادر ہی ادھر نظر آتی ہے۔ جب وہ کلاس میں بیٹھتیں ہیں برقعے میں حجاب میں لپٹی ہوئی تو ان کی کلاس میں شمولیت بہت گھٹ جاتی ہے۔ یہاں تک کہ پتہ ہی نہیں چلتا کہ وہ کلاس میں ہیں کہ نہیں۔‘،تصویر کا ذریعہTwitter/@SeharShinwariاس بیان کی وجہ سے پرویز ہودبھائی کو سوشل میڈیا پر سخت تنقید کا سامنا کرنا پڑا اور لوگوں نے سوال کیا کہ لڑکی کے نارمل ہونے یا نہ ہونے کا تعلق اس کے لباس سے کیوں جوڑا جا رہا ہے۔سید علی عابدی نے منال کی تصویر شیئر کرتے ہوئے لکھا: ’لوگ منال کی تصویر پر حواس باختہ ہو رہے ہیں، میرے خیال میں لباس کسی شخص کی انتہائی ذاتی چوائس ہوتی ہے۔‘نگاہ شاہ نے لکھا: ’ کیا ہمارے ملک میں لوگ کبھی عورت کے لباس سے باہر نکل کر بھی سوچ سکتے ہیں۔‘محمد حسیب نے لکھا: ’بہت مضحکہ خیز ہے کہ یہ قوم ایک عورت کے لباس کو تنقید کا نشانہ بنا رہی ہے جبکہ وہ اپنے شوہر کے ساتھ ہے۔ پلیز انھیں چھوڑ دیں، یہ ان کی زندگی ہے اور یہ ان پر چھوڑ دیں کہ وہ کیا کرنا چاہتے ہیں۔‘،تصویر کا ذریعہTwitter/@nigah_s_mathourپلوشہ خٹک نے لکھا: ’کیا آپ کو منال خان کے لباس سے مسئلہ ہے یا اس بات سے کہ وہ اپنے شوہر کے ساتھ اتنے رومانوی ہنی مون پر گئیں۔‘انھوں نے ٹرولنگ کرنے والوں تنقید کا نشانہ بناتے ہوئے مزید لکھا: ’یا آپ کو اس سے مسئلہ ہے کہ آپ کبھی منال کے شوہر جیسے نہیں دکھ سکتے۔‘بہت سے لوگوں نے منال خان کا ساتھ دیتے ہوئے اس ٹرولنگ کو روکنے کی درخواست بھی کی۔ ایک صارف نے لکھا: ’منال کے ذاتی معاملات پر یہ تنقید بہت زیادہ غیر ضروری ہے۔ پلیز اسے بس کریں، یہ واقعی بہت زیادہ ہے۔‘ایمن نامی ایک صارف نے لکھا: ’ہر ایک کو حق حاصل ہے کہ وہ اپنی پسند کے مرضی لباس پہنے۔ ہمیں اس پر بات نہیں کرنی چاہیے۔ اگر وہ حجاب پہننا یا نہیں پہننا چاہتیں تو یہ ان کی مرضی ہے۔ آپ ان پر اس کے لیے دباؤ نہیں ڈال سکتے۔ یہ ان کی زندگی اور ان کی مرضی ہے۔‘انھوں نے مزید لکھا کہ ’منال کی ٹرولنگ بند کی جائے۔ آپ اپنی آخرت خراب کر رہے ہیں۔‘،تصویر کا ذریعہTwitter/@Ayman_polaraایک اور صارف نے لکھا: ’پاکستانی لوگ ایسے ردعمل دے رہے ہیں جیسے منال کی تصاویر شیئر کرنے سے پہلے ٹانگوں کا وجود ہی نہیں تھا۔‘زویا شبیر نے لکھا: ’مریم نواز کے کپڑوں اور سٹائل پر ان کے پارٹی ورکرز کی تعریف پر ہونے والی تنقید مکمل طور پر مضحکہ خیز ہے۔ انھیں اپنی مرضی سے تیار ہونے کا مکمل حق حاصل ہے اور انھیں پسند کرنے والے لوگوں کو بھی یہ حق حاصل ہے کہ وہ ان کی تعریف کریں اور اس کا اظہار کریں۔‘زویا نے مزید لکھا: ’ٹوئٹر پر منال خان کے بارے میں غصہ بے کار اور واضح طور پر عورت کے خلاف تعصب کو ظاہر کرتا ہے۔‘انھوں نے سوال کیا کہ ’مرد جب چھٹیاں گزرانے جاتے ہیں تو ساحل سمندر پر شرٹ کے بغیر تصویر لگواتے ہیں لیکن اس سے ہماری قوم کے جذبات مجروح نہیں ہوتے۔ ایسا کیوں ہے؟‘یاد رہے کہ ایک ہفتہ قبل پاکستان مسلم لیگ نون کی رہنما حنا پرویز بٹ نے مریم نواز کی ایک تصویر ٹویٹ کرتے ہوئے اس کے ساتھ اپنے جذبات کا اظہار کرتے ہوئے لکھا کہ ’سٹائل کوئین مریم نواز۔‘ان کی اس ٹویٹ کا جواب دیتے ہوئے صحافی عامر متین نے انھیں جتایا کہ گویا وہ مریم نواز کی ’ماڈلنگ کی تصاویر‘ اپ لوڈ کر کے ان کی تشہیر کر رہی ہیں۔ان کا کہنا تھا کہ ’آپ ایسے چاپلوسی والے الفاظ ملکہ، شہزادی کا استعمال کر کے مریم نواز کی اچھی تشہیر کر رہی ہیں۔ آپ کو ان کی سیاسی ذہانت، عقل کو ان کے برانڈڈ کپڑوں، جوتوں وغیرہ سے زیادہ فروغ دینا چاہیے۔‘لیکن اس وقت پاکستانی سوشل میڈیا میں یہی موضوع زیر بحث رہا کہ ’مریم نواز کی خوش لباسی کو ماڈلنگ قرار دینا کیا درست ہے؟‘،تصویر کا ذریعہTwitter/@ZShabbir12
Fun Funkar,،تصویر کا ذریعہSTX FILMSاداکارہ کرسٹین سٹیورٹ شہزادی ڈیانا کا کردار ادا کرتے ہوئےامریکی اداکارا اور فلم میکر کرسٹین سٹیورٹ کا کہنا ہے کہ وہ فلم سپینسر میں شہزادی ڈیانا کا کردار ادا کرتے وقت اتنی گھبراہٹ کا شکار تھیں کہ 'وہ  فلم کی شوٹنگ شروع ہونے سے دو ہفتے قبل تک کسی سے بات نہیں کر سکی تھیں۔‘اداکارہ نے فلم سپینسر میں شہزادی ڈیانا کا کردار ادا کیا ہے جب وہ شہزادہ چارلس سے علیحدگی سے قبل سنہ 1991 کے کرسمسں کے دوران تین دن شاہی خاندان کے ساتھ تھی۔سٹیورٹ نے بی بی نیوز کو بتایا ’مجھے ایسے لگا جیسے مجھے لقوا مار گیا ہے، کیونکہ میرا منھ مکمل بند تھا۔ مجھے لگا کہ میں واقعی میں بے چین اور گھبراہٹ کا شکار ہوں اور جب تک فلم کی شوٹنگ شروع نہیں ہوئی میری حالت خراب تھی۔‘اس فلم کی ہدایتکاری چلی نژاد پابلو لارین نے دی ہے جنھوں نے 2017 کی آسکر نامزد فلم جیکی بنائی تھی۔ یہ بھی ایک انتہائی زیر بحث خاتون عوامی شخصیت جیکلین کینیڈی کے متعلق تھی۔ ڈائریکٹر نے سٹیورٹ کو بتایا تھا کہ وہ ’پرسکون رہیں اور فلم بنانے کے عمل پر بھروسہ رکھیں اور اپنی تمام توجہ صرف کردار کی تیاری پر صرف کریں۔‘ لاس اینجلس میں مقیم اداکارہ جو اس سے قبل مشہور فلم ٹوائی لائٹ میں بھی آ چکی ہیں کا کہنا تھا کہ انھوں نے کردار کی تیاری کے لیے بہت وسیع مطالعہ کیا۔  ان کا کہنا تھا کہ ’عمومی طور پر میرے شاہی خاندان کے ساتھ کوئی تعلقات نہیں ہے نہ ہی کوئی جذباتی وابستگی اور نہ ہی میں کسی اس قسم کی چیز کے ساتھ جڑی ہوئی۔‘ لیکن ان کا مزید کہنا تھا کہ 'یقیناً میں اسی دنیا میں رہتی ہوں اور ان (شہزادی ڈیانا) کی موت کا اثر بہت زیادہ اور جذباتی تھا خاص طور پر تب جب آپ ان کی موت کے وقت صرف سات برس کے ہو۔‘،تصویر کا ذریعہGetty Imagesسٹیورٹ جنھیں ان کی پرفارمنس پر بہت اچھے تبصرے سننے کو ملے ہیں کا کہنا ہے کہ انھوں نے شہزادی ڈیانا کا کردار نبھانے کے لیے بہت تحقیق کی تھی۔  انھوں نے بی بی سی کی انٹرٹینمنٹ کی نامہ نگار لیزو مبا کو بتایا کہ ’میں نے ان کے بارے میں سب کچھ پڑھا، مجھے ان کی ہر ایک فوٹو چاہیے تھی، میں نے ان کے تمام انٹرویوز دیکھے تاکہ میں یہ کردار اچھے سے نبھا سکوں۔‘ ان کا کہنا تھا کہ 'میں نے کراؤن سیریز دیکھی، میں نے ان کی شخصیت اور زندگی سے جڑی ہر چیز کو دیکھا۔ میں نے جذباتی طور پر اور عام طور پر ان کی شخصیت کو اپنے اندر سمونے کی کوشش کی، پھر کام پر اعتماد کیا اور توقع کی کہ ان کے کردار میں اچھی طرح ڈھل کر سامنے آؤں۔‘ یہ بھی پڑھیےمارٹن بشیر: ’میرا مقصد شہزادی ڈیانا کو نقصان پہنچانا ہرگز نہ تھا‘شہزادی ڈیانا پر بننے والی کئی فلموں میں اُنھیں کیسے پیش کیا گیا ہے؟بی بی سی کا شہزادی ڈیانا کے 1995 میں کیے انٹرویو کی تحقیقات کروانے کا اعلاناتنی بڑی عوامی شخصیت کے کردار کو نبھانا کی ذمہ داری کا مطلب یہ ہے کہ سٹیورٹ کو یہ کردار اپنے جذبات کی عکاسی کی بنیاد پر ادا کرنا تھا کیونکہ ان کے متعلق بہت سی رائے ہیں۔ ان کا کہنا تھا کہ ’مجھے لگا کہ مجھے انھیں بچانا چاہیے، مجھے صرف دوسرے لوگوں کے ان کے متعلق خیالات کا نہیں سوچنا تھا بلکہ مجھے اپنے خیالات پر بھی توجہ دینی تھی۔ اور یہ بذات خود میرے لیے خاص اور اہم تھی۔'سٹیورٹ کا کہنا ہے کہ وہ شہزادی ڈیانا کی یاد کو زندہ رکھنے کی خواہشمند تھی، انھوں نے وضاحت کرتے ہوئے کہا کہ 'میں سمجھتی ہوں کہ اس کے ساتھ انصاف کرنا یہ ہے کہ وہ اس کردار کو ان جیسا جذباتی ہونے کی اجازت دے۔ میں نے ان کی شخصیت میں جو بھی دیکھا ہے چاہے وہ ٹی وی انٹر ویو ہوں یا ایک تصویر ہمیشہ مجھے ان کے غیر متوقع ہونے کا احساس ہوا۔ جیسا کہ آپ کو نہیں پتہ کہ آگے کیا ہونے والا ہے۔‘ 'اور ایسا اسی لیے تھا کہ ان کے پاس وہ حساسیت اور وہ سادہ جذبات تھے جنھیں وہ چھپا نہیں سکتی تھیں۔ اس کا بہترین اظہار کرنے کا کوئی اور طریقہ نہیں ہو سکتا تھا۔‘ وہ کہتی ہیں کہ ’آپ کو اسے محسوس کرنا ہے، اور یہ احساس آپ کا ہونا چاہیے، لہذا میں نہ سوچا کہ مجھے صرف پرسکون رہنا چاہیے۔‘نورفوک میں سینڈرنگھم شاہی رہائش گاہ میں اس فلم کے سیٹ کے تین مصروف دنوں کے متعلق سٹیورٹ کا کہنا تھا کہ ’یہ ایک ہنگامہ خیز تجربہ تھا جہاں واقعی پرجوش، شاندار اور خوشگوار احساس ہوا۔‘،تصویر کا ذریعہGetty Imagesیہ بات یہ ظاہر کرتی ہیں کہ اس وقت شہزادی ڈیانا شدید جذباتی دباؤ کا شکار تھی لیکن اداکارہ کا کہنا تھا کہ اس میں پھر بھی ایک جوش تھا کیونکہ ’ایک طرح سے یہ ان کی اس لڑائی کے متعلق تھا جو وہ اپنی شخصیت کے لیے لڑ رہی تھی کہ وہ اس ذمہ داری سے سبکدوش ہو جائیں جو شاہی خاندان ان کی زندگی میں لایا تھا۔‘   سٹیورٹ نے تسلیم کیا کہ یہ فلم ’اس تصور کے بارے میں ہے کہ انھوں نے شاہی خاندان کو چھوڑنے کے فیصلے کے دوران کیسا محسوس کیا ہو گا‘، لیکن مزید کہا کہ انھیں نہیں لگتا کہ یہ شہزادی کا ’دھوکا' ہے کیونکہ یہ ان تمام باتوں کی 'شاعرانہ' انداز میں تشریح ہے جو ہم پہلے سے جانتے ہیں۔'اداکارہ کا کہنا تھا کہ شہزادی ڈیانا کا کردار ادا کرنے کے دوران ان کے لیے محبت بڑھی ہے۔ انھوں نے وضاحت کرتے ہوئے کہا کہ 'میں نے ان کے متعلق ایک محبت کا احساس محسوس کیا اور اب بھی کرتی ہو، کاش میں ان سے یہ پوچھ سکتی کہ ان کے خیال میں، میں ٹھیک کر رہی ہوں۔' اس فلم میں شہزادی ڈیانا کے کھانے پینے کے عادات میں خرابی اور ان کی ذہنی صحت کے متعلق موضوع پر بھی بات کی گئی ہے۔ سٹیورٹ کا کہنا تھا کہ 'یہ فلم بہت عجیب ہے، میرے خیال میں جب آپ زندگی میں شدید صدمے سے گزرتے ہیں تو ایسا وقت بھی آتا ہے جہاں آپ کو اپنا آپ دیوانہ لگنے لگتا ہے۔ لیکن مجھے کبھی ڈیانا کو دیکھ کر ایسا محسوس نہیں ہوا کہ وہ خود پر اپنا اختیار کھو رہی ہیں۔' وہ کہتی ہیں کہ 'کبھی ایسے موقعے بھی آتے ہیں جب آپ کو لوگوں سے بات کرنے میں دشواری کا سامنا ہو اور ایسا آپ کی توانائیاں الجھنوں کے باعث بٹی ہوتی ہیں۔''اور انھوں نے اس بارے میں بات کی، یعنی وہ باتیں جن کے متعلق وہ ہر وقت بات کرتی تھیں۔ اور ایمانداری سے مجھے ایسے لگا کہ وہ حقیقت سے بھی زیادہ سچ تھا۔'سٹیورٹ کو پہلے ہی اگلے سال ہونے والے آسکر ایوارڈز کے لیے نامزد امیدوار کے طور پر دیکھا جا رہا ہے۔ اس پر ان کا کہنا ہے کہ 'یہ بہت اچھی بات ہے مجھے پہلے کبھی یہ ایوارڈ نہیں ملا۔'ان کا کہنا تھا کہ 'ہم فلمیں اس لیے بناتے ہیں کہ ہم بحیثیت معاشرہ اور ایک ثقافت ان باتوں کے متعلق کھل کر بات کر سکے جن پر کر سکتے ہیں اور چاہے ایک سکینڈ کے لیے ہی لیکن اس کا حصہ ہونا اچھا ہے۔'سپینر فلم کا سات اکتوبر کو لندن فلم  فیسٹیول میں پریمئر ہوا تھا جبکہ یہ برطانیہ کے سنیما گھروں میں پانچ نومبر کو ریلیز کی جائے گی۔ 
Fun Funkar,،تصویر کا ذریعہGetty Imagesٹیوا سیویج کہتی ہیں کہ اُنھیں فکر ہے کہ اُن کے بچے پر اس کا کیا اثر ہوگا نائیجیریئن سٹار ٹیوا سیویج نے انکشاف کیا ہے کہ اُنھیں ایک سیکس ٹیپ کی وجہ سے بلیک میل کیا جا رہا ہے تاہم اُنھوں نے کہا کہ وہ رقم کی ادائیگی کے اس ناجائز دباؤ میں نہیں آئیں گی۔ اُنھوں نے کہا کہ ویڈیو حادثاتی طور پر اُن کے بوئے فرینڈ نے سنیپ چیٹ پر اپ لوڈ کر دی تھی۔ بعد میں جب اُنھیں احساس ہوا تو اُنھوں نے ویڈیو ڈیلیٹ کر دی تھی تاہم تب تک دیر ہو چکی تھی۔ جب اُنھوں نے پہلے پہل یہ ویڈیو دیکھی تو اُن کے مطابق وہ رو پڑیں اور ردِ عمل سے خوفزدہ ہو گئیں۔ اکتالیس سالہ سیویج ایفروبیٹس موسیقی میں دنیا کے سب سے بڑے سٹارز میں سے ایک ہیں اور اُنھوں نے یونیورسل میوزک گروپ کے ساتھ معاہدہ کر رکھا ہے۔ وہ ’کیلے کیلے‘ اور ’ایمیناڈو‘ جیسے گانوں کے لیے مشہور ہیں اور وہ نائیجیریا میں ڈان جیزی کے میوین ریکارڈز کمپنی کا بھی حصہ تھیں۔ اُنھیں نائیجیریا میں خاتونِ اول بھی کہا جاتا ہے۔ اُنھوں نے نیویارک میں پاور 105.1 ایف ایم کی اینجی مارٹینیز سے بات کرتے ہوئے کہا کہ 'میں اسے سیکس ٹیپ نہیں کہوں گی بلکہ یہ میرے اور اس شخص کے درمیان ویڈیو ہے جسے میں ڈیٹ کر رہی ہوں۔' اُنھوں نے انکشاف کیا کہ یہ واقعہ گذشتہ ماہ پیش آیا اور اس شخص نے اُن سے پیسے نکلوانے کی کوشش کی مگر یہ کہ وہ کسی کو بھی خود کو 'کوئی فطری چیز کرنے پر' بلیک میل نہیں کرنے دیں گی۔ یہ بھی پڑھیے ’پورن ہب انتقامی پورن سے منافع کما رہی ہے‘ریوینج پورن: ’میں نے سوچا وہ میرا مستقبل کا شوہر ہو سکتا ہے، اس لیے ویڈیو بنانے کی اجازت دی‘ریوینج پورن: ’بچپن میں لی گئی میری نجی تصاویر آج بھی مجھے پریشان کرتی ہیں‘اُنھوں نے کہا 'میں اتنی خبطی ہوں کہ خود ہی یہ اپ لوڈ کر دوں گی لیکن تم اس سے پیسے نہیں کما سکو گے۔' اس وقت وہ امریکہ میں ہیں جہاں وہ اپنے تازہ ترین البم ’واٹر اینڈ گاری‘ کی تشہیر کر رہی ہیں جس میں امریکی ستارے بشمول برینڈی اور نیس بھی شامل ہیں۔ وہ اس انٹرویو کے دوران پُرسکون رہیں مگر اُنھوں نے کہا کہ وہ اندرونی بھونچال کا سامنا کر رہی ہیں اور جب اُنھیں بدھ کو پہلی مرتبہ یہ ویڈیو بھیجی گئی تو وہ سو نہیں پائیں۔ 'اب کیوں، جب میوزک اتنا اچھا ہے، اور میں نہیں چاہتی کہ جو بھی ہو رہا ہے، اس سب پر یہ بات حاوی ہو جائے۔' وہ کہتی ہیں کہ اُنھیں فکر تھی کہ اُن کے مداح، اُن کے دوست اور خاندان کے افراد اُن کے بارے میں کیا سوچیں گے مگر یہ کہ وہ رقم کے مطالبے کے اس ناجائز دباوں میں نہیں آئیں گی۔ سیویج کی سنہ 2013 میں آرٹسٹ مینیجر تنجی 'ٹی بلز' بلوگن سے شادی ہوئی تھی مگر 2016 میں ایک دوسرے پر بے وفائی کا الزام عائد کرنے کے دو سال بعد سیویج نے طلاق کی درخواست دائر کر دی تھی۔ اُن کا ایک چھ سال کا بچہ بھی ہے اور سیویج کو فکر ہے کہ اس ویڈیو کا اس پر اور ان کی والدہ پر لیا اثر ہوگا۔'میں اس سے بات کروں گی اور میرے لیے یہ ضروری ہے کہ جب وہ 15 سال کا ہو اور کوئی اس سے بدتمیزی کرے، تو مجھے اسے اس کے لیے تیار کرنا ہے۔' کسی شخص کی نجی تصاویر اُن کی اجازت کے بغیر سوشل میڈیا پر بدنامی یا پیسے حاصل کرنے کی غرض سے شائع کرنا ’انتقامی پورن‘ کہلاتا ہے۔ نائیجیریا میں سنہ 2015 کے ایک سائبر کرائم ایکٹ میں انتقامی پورن کو جرم قرار دیتے ہوئے اس کی سزا تین سال قید مقرر کی گئی تھی۔ دو سال قبل ایک شخص کو اپنی محبوبہ کی تصاویر سوشل میڈیا پر پوسٹ کرنے کے جرم میں سزا سنائی گئی تھی۔ 
Fun Funkar,،تصویر کا ذریعہPmoانڈیا کے سپر سٹار اور بالی وڈ کے ’کِنگ‘ کہلائے جانے والے اداکار شاہ رخ خان گذشتہ ایک ہفتے سے شہ سرخیوں میں ہیں اور اس کی وجہ اُن کے بیٹے آرین خان ہیں جن پر ایک ریو پارٹی میں منشیات کے مبینہ استعمال کا الزام ہے اور فی الحال وہ زیر حراست ہیں۔جب سے یہ معاملہ سامنے آیا ہے اُس دن سے جہاں آرین خان انڈین سوشل میڈیا پر ٹرینڈ کرتے نظر آ رہے ہیں وہیں کسی نہ کسی صورت میں شاہ رخ خان اور بالی وڈ میں منشیات کے استعمال کا ذکر بھی در آتا ہے۔ تاہم گذشتہ 24 گھنٹوں سے سوشل میڈیا پر آرین خان ٹرینڈ میں ہیں یا نہیں، شاہ رخ خان پر بیک وقت کئی ٹرینڈز گردش کر رہے ہیں۔ ’بائیکاٹ ایس آر کے ریلیٹڈ برانڈز‘ یعنی شاہ رخ خان سے متعلق برانڈز کا بائیکاٹ ہو یا ’ایون مودی نیڈز برانڈ ایس آر کے‘ یعنی مودی کو بھی شاہ رخ خان کے برانڈ کی ضرورت ہے، اس کے علاوہ ’شاہ رخ خان‘، ’مسلم سپرسٹار‘، ’شاہ رخ خان غدار ہے‘ وغیرہ جیسے بھانت بھانت کے ٹرینڈز ہیں اور ان پر صارفین کے ردعمل۔شاہ رخ کے چند مداحوں کا ماننا ہے کہ آرین خان کا مسئلہ صرف اس لیے میڈیا پر اچھالا جا رہا ہے تاکہ گذشتہ دنوں گجرات کی بندر گاہ سے پکڑی جانے والی تین ہزار کلو گرام منشیات سے توجہ ہٹائی جا سکے۔یاد رہے کہ گذشتہ ماہ گجرات کی ایک بندرگاہ سے ہزاروں کروڑ روپے مالیت کی ہیروئن پکڑی گئی تھی اور اس بندرگاہ کے بارے میں کہا جاتا ہے کہ یہ انڈیا کے وزیر اعظم نریندر مودی کے قریب کہے جانے والے بڑے تجارتی گروپ ’اڈانی گروپ‘ کے زیر نگرانی چلتی ہے۔تجزیہ کاروں کا کہنا ہے کہ آرین کی گرفتاری کی دستاویزات کے مطابق ان سے ملنے والی منشیات کی مقدار اتنی کم تھی کہ انھیں حراست میں رکھنے کا کوئی جواز نہیں۔ آرین کے وکیل ستیش مانشندے نے سختی سے اپنے مؤکل پر عائد الزامات کی تردید کی ہے۔،تصویر کا ذریعہGetty Imagesحالیہ برسوں میں دیکھا گیا ہے کہ معاملہ کوئی بھی ہو انڈین سوشل میڈیا پر وہ مذہبی رنگ میں رنگ دیا جاتا ہے اور اس سے سیاسی فائدہ اٹھانے کی کوشش کی جاتی ہے۔اور جہاں تک شاہ رخ خان کی بات ہے تو سنہ 2015 میں جب سے انھوں نے انڈیا میں بڑھتی ہوئی عدم رواداری کی بات کی تھی اُس وقت سے وہ ملک میں ہندوتوا کے علمبردار ایک بڑے طبقے کے نشانے پر ہیں۔اس وقت جب انڈیا میں ’ماب لنچنگ‘ کے پے در پے واقعات ہوئے تھے تو بہت سے مشہور فنکاروں اور ادیبوں نے سرکاری ایوارڈز کو واپس کرنے کی مہم چلائی تھی جس کی شاہ رخ خان نے یہ کہتے ہوئے حمایت کی تھی کہ ملک میں ’عدم رواداری ہے، شدید عدم رواداری ہے۔۔۔ میرے خیال میں عدم رواداری بڑھتی ہی جا رہی ہے۔‘اس کے بعد سے ماہرین کا کہنا ہے کہ گاہے بگاہے ایک خاص ذہنیت کے لوگوں کی جانب سے  شاہ رخ خان یا دوسرے خانوں (عامر خان، سلمان خان، سیف علی خان وغیرہ) کو تنقید کا نشانہ بنایا جاتا رہا اور بالی وڈ کو ہندو اور مسلم خانوں میں بانٹا جاتا رہا ہے۔ بعض اوقات ان پر ’لوجہاد‘ کے بھی الزامات لگائے جاتے ہیں کیونکہ ان کی شادی ہندو گھرانوں میں ہوئی ہے۔سوشل میڈیا پر حالیہ مباحثے میں جہاں ایک جانب شاہ رخ خان برانڈ کے بائیکاٹ کی بات کی جا رہی ہے وہیں یہ بھی کہا جا رہا ہے کہ وزیر اعظم مودی کو بھی ان کے برانڈ کی ضرورت ہے۔ ایسے میں سوال اٹھتا ہے کہ آخر برانڈ شاہ رخ خان کیا ہے؟،تصویر کا ذریعہTwitter'بائیکاٹ ایس آر کے ریلیٹڈ برانڈز' کے تحت ان تمام برانڈز کے بائیکاٹ کی بات کی جا رہی ہے جس کی شاہ رخ خان تشہیر کرتے ہیں۔ شاہ رخ خان بالی وڈ کے امیر ترین اداکاروں میں سے ایک ہیں اور بزنس سائٹ ’سٹارٹ اپ ٹاکیز‘ کے مطابق وہ 75 کروڑ ڈالر مالیت کے اثاثوں کے مالک ہیں جبکہ ان کا برانڈ ویلو سنہ 2021 میں پانچ کروڑ 11 لاکھ امریکی ڈالر تھی۔ان کی مقبولیت ملک اور بیرون ملک میں یکساں ہے۔ وہ دوسرے ملک میں آباد انڈینز میں بہت مقبول ہیں۔ چنانچہ، امریکہ اور انگلینڈ میں ان کی فلمیں بہت کامیاب رہتی ہیں۔ اس کے علاوہ وہ متحدہ عرب امارات میں بھی بہت مقبول ہیں۔ یہاں تک کہ وہ دبئی ٹورازم کے برانڈ ایمبیسڈر بھی ہیں۔وہ فلم کمپنی ’ریڈ چلیز‘ اور اس کی ذیلی کمپنیوں کے شریک مالک ہیں اس کے علاوہ وہ آئی پی ایل کی ٹیم کولکتہ نائٹ رائڈرز کے بھی مشترکہ مالک ہیں۔ان کی کمپنی اور جن کمپنیوں کے وہ برانڈ ایمبیسڈر ہیں انھیں میڈیا اور عرف عام میں ’ایس آر کے برانڈ‘ یعنی شاہ رخ خان برانڈز کہا جاتا ہے۔انڈین ویب سائٹ ڈی این اے میں شائع ہونے والی ایک خبر کے مطابق آن لائن تعلیم کی ایک سرفہرست کمپنی ’بائیجوز‘ نے آرین خان کے حالیہ معاملے کے بعد شاہ رخ خان والے اشتہارات کو دکھانا بند کر دیا ہے لیکن اس کا باضابطہ اعلان نہیں کیا گیا ہے۔ خيال رہے کہ بائیجوز کو بھی حالیہ دنوں میں تنقید کا نشانہ بنایا گیا ہے۔سودرشن نیوز ٹی وی چینل کے مدیر اعلی سوریش چوہانکے نے ٹویٹ کیا: ’میں ان تمام برانڈز کا بائیکاٹ کر رہا ہوں جس کی تشہیر شاہ رخ خان کرتے ہیں۔ یہاں اس کی فہرست دی جا رہی ہے۔‘اس کے ساتھ انھوں نےجو فہرست دی ہے ان میں ’بگ باسکٹ، ہایونڈائی، فروٹی، ڈی ڈیکورڈائریز، فیئر اینڈ ہینڈسم، امامی، آئی سی آئی سی بینک، فوڈ پانڈا، ریلائنس جیو، اور دبئی ٹورازم‘ شامل ہیں۔اس میں انھوں نے بائیجو کا نام نہیں لیا ہے، اس کے ساتھ جو تصویر پوسٹ کی گئی ہے اس میں پشت پر بائیجوز واضح طور پر نظر آ رہا ہے۔اس کے جواب میں ایک صارف نے لکھا: کیا واقعی دبئی ٹورازم، متحدہ عرب امارات میں تین لاکھ انڈینز رہتے ہیں۔ اگر انھوں نے بائيکاٹ کر دیا تو سب انڈیا واپس آئیں گے۔ وہ حقیقتا دبئی ٹورازم کے برانڈ ایمبیسڈر ہیں اور وہ مفت میں برج خلیفہ میں رہ سکتے ہیں۔‘ایک صارف نے لکھا کہ ’بدقسمتی سے شاہ رخ خان انڈیا کے بھی برانڈ ایمبیسڈر ہیں اس لیے مودی کو بھی اُن کی ضرورت ہے۔‘ ایک صارف نے لکھا کہ وہ واحد ہندوستانی ہیں جن کا نام دو بار برج خلیفہ پر دکھایا گیا۔شاہ رخ خان کے ایک مداح، جن کے 55 ہزار سے زیادہ فالوورز ہیں، نے لکھا ’مودی نے بھی اکشے کمار کو اپنے آم گننے والے شخص کے طور پر رکھا۔ بائيجو انڈین سٹوڈنٹ کے متعلق ہے۔ جس شخص نے انڈین پاسپورٹ چھوڑ دیا وہ بائجیو کا نہیں بھگوڑا کا ایمبیسڈر بن سکتا ہے۔‘،تصویر کا ذریعہTwitterفین نامی ایک صارف نے متعدد ٹویٹس میں شاہ رخ خان کی تعریف کی اور کہا کہ ان کی شہرت کو مخدوش کرنے کی کوشش نہ کریں کیونکہ یہ ہو گی نہیں۔ ایس آر کے اپنے اچھے کام اور سچے دل کے لیے مشہور ہیں۔ وہ ہمیشہ فاتح رہیں گے۔'،تصویر کا ذریعہTwitterایک دوسرے ٹویٹ میں کہا گیا کہ 'دنیا کے تمام شائستہ لوگ آپ کے ساتھ ہیں۔ آپ پریشان نہ ہوں۔ آپ مضبوط اور عقلمند ہیں۔'معروف صحافی عارفہ خانم شیروانی کے ٹویٹ نے شاہ رخ خان سے متعلق بحث کو ایک دوسرا موڑ دے دیا۔ ہر چند کے دوسرے ٹرینڈز کے پس پشت بھی یہ ذہنیت کار فرما ہو سکتی ہے لیکن عارفہ خانم کی ٹویٹ کے بعد بہت سے لوگوں نے ان پر تنقید کی ہے۔عارفہ خانم نے لکھا: آرین خان کا معاملے کا منشیات کے استعمال سے کوئی تعلق نہیں ہے یہ واضح طور پر شاہ رخ خان کو نشانہ بنانا ہے۔ ایک آزاد ملک میں آرین کو ضمانت نہیں دی جا رہی ہے جو کہ ان کا بنیادی حق ہے۔ ایس آر کے بلاشبہ ہمارے دور کے سب سے بڑے مسلم سپرسٹار ہیں۔ 'پراسیس کے نام پر سزا' ان کو سیدھا کرنے کا ایک پیغام ہے۔'ان کے جواب میں بہت سے لوگوں نے لکھا کہ 'اچھا تو وہ مسلم سپر سٹار ہیں۔ ہم تو انھیں فن کار اور انڈین اداکار سمجھتے رہے۔' تنقید کرنے والوں نے لکھا کہ انھیں ہندوؤں نے سپر سٹار بنایا ہے۔ کسی نے لکھا کہ ’ہندو جاگو اور شاہ رخ خان کا بائیکاٹ کرو۔‘ اس کے ردعمل میں بہت سے لوگوں نے ہندی زبان میں ’شاہ رخ خان غدار ہے‘ کا ہیش ٹیگ چلایا۔ اس کے تحت بہت سے لوگوں نے لکھا کہ شاہ رخ پاکستان کے جیتنے پر خوش ہوتے ہیں اس لیے وہ غدار ہیں۔ کئی صارفین نے پاکستان کے وزیر اعظم عمران خان کے ساتھ ان کی تصویر پوسٹ کرتے ہوئے لکھا کہ وہ 'عمران خان کے حامی ہیں۔۔۔‘یہ بھی پڑھیےشاہ رخ کے بیٹے آرین کی گرفتاری کسانوں کی موت سے بڑی خبر کیوں؟ شاہ رخ اور عامر خان نریندر مودی کے ساتھ کیوں؟’۔۔۔کیا شاہ رخ اور عامر کو پاکستان کا ٹکٹ کٹوانا ہے؟‘سلمان نامی ایک صارف نے لکھا: 'پاکستان جب کرکٹ میچ جیتتا ہے تو شاہ رخ کو خوشی ہوتی ہے۔ یہی وجہ ہے کہ وہ مسلم سپر سٹار ہیں، وہ اکشے کمار کی طرح نہ کبھی انڈین سپرسٹار تھے اور نہ ہوں گے۔‘اس کے جواب میں اتکرش مشرا نامی ایک صارف نے عمران خان اور سچن تنڈولکر کی ایک ساتھ تصویر پوسٹ کر کے پوچھا کہ ’آپ جیسے لوگ اب سچن کو بھی غدار کہیں گے۔‘حالیہ دنوں میں انڈیا میں ایسے اشتہارات پر بھی شور اٹھا ہے جس میں رواداری کی ترغیب دی گئی ہے اور ایسی فلموں کو بھی تنقید کا نشانہ بنایا گیا جس میں کسی مقدس مقام پر بوس و کنار کے مناظر فلمائے گئے ہیں۔کئی صارفین نے شاہ رخ کے ساتھ ہالی وڈ اداکار جیکی چین کی تصویر بھی پوسٹ کی اور لکھا کہ جب جیکی چین کے بیٹے منشیات کے معاملے میں پھنسے تھے تو انھوں نے معافی مانگی تھی لیکن شاہ رخ خان کے معاملے میں ’وکٹم کارڈ‘ کھیلا جا رہا ہے۔
Fun Funkar,،تصویر کا ذریعہGetty Imagesنواز الدین صدیقی کو ایمی ایوارڈ کے لیے نامزد کیا گیا ہے’ہماری انڈسٹری میں اقربا پروری نہیں بلکہ نسل پرستی ایک بڑا مسئلہ ہے۔ مجھے کئی برسوں تک اس لیے مسترد کیا جاتا رہا کیونکہ میری رنگت سانولی ہے۔ میں رنگ کی بنیاد پر ہونے والی تفریق کے خلاف ہمیشہ سے ہی لڑتا آیا ہوں۔‘یہ بات اداکار نواز الدین صدیقی نے ویب سائٹ بالی وڈ ہنگامہ کے فریدون شہریار کے ساتھ ایک انٹرویو میں کہی ہے۔نواز الدین صدیقی کو اپنی فلم ’سیریس مین‘ میں بہترین اداکاری کے لیے ایمی ایوارڈز کے لیے نامزد کیا گیا ہے۔ ’سیریس مین‘ گذشتہ برس نیٹ فلِکس پر ریلیز ہوئی تھی جس کے ہدایتکار سدھیر مشرا ہیں۔ اس فلم کی کہانی ایک باپ بیٹے کے گرد گھومتی ہے۔ نواز الدین صدیقی نے بتایا کہ جب وہ ممبئی آئے تھے تو سوشل میڈیا پر انھوں نے اپنے بارے میں مذاق میں لکھا تھا کہ ’تیرا کیا ہو گا کالیا۔۔۔‘ انھوں نے کہا کہ ایسے بہت سے باصلاحیت فنکار ہیں جو اپنی رنگت یا قد چھوٹا ہونے کے سبب پیچھے رہ جاتے ہیں تاہم نوازالدین کا یہ بھی کہنا تھا کہ او ٹی ٹی پلیٹ فارم نے انھیں اور بہت سے فنکاروں اور ہدایت کاروں کو آگے بڑھنے اور کام کرنے کا موقع دیا اور ان جیسے آرٹسٹ کو اپنا ٹیلنٹ پوری دنیا کو دکھانے کا موقع دیا چاہے وہ ’سیکرڈ گیمز‘ ہو، ’رات اکیلی‘ یا پھر ’سیریس مین۔‘نوازالدین صدیقی کا کہنا ہے کہ انھیں فارمولہ فلموں سے مسئلہ ہے جس میں ’ایک خوبصورت ہیرو اور ایک خوبصورت ہیروئن والا گھسا پِٹا فارمولہ ہو اور کہانی یا کونٹینٹ نہ ہونے کے برابر ہو۔‘یہ بھی پڑھیے نواز الدین صدیقی کی وہ خواہش، جو 20 سال بعد پوری ہوئیٹائیگر شیروف کو نواز الدين سے ڈر کیوں لگتا ہے؟میں سو فیصد صرف ایک فنکار ہوں: نواز الدین صدیقینواز الدین کہتے ہیں کہ او ٹی ٹی پلیٹ فارم پر آپ اچھا کونٹینٹ دیکھ سکتے ہیں تاہم ان کا کہنا تھا کہ ’اب او ٹی ٹی پر بھی کہیں نہ کہیں ’کونٹینٹ فراڈ‘ ہونے لگا ہے اور ایسے لوگ آنے لگے ہیں جن کے لیے فلمیں محض ایک کاروبار ہیں۔‘  سدھیر مشرہ کی فلم ’سیریس مین‘ میں ایمی ایوارڈ کے لیے نامزد ہونے کے بارے میں خبر رساں ادارے آئی این ایس کے ساتھ بات کرتے ہوئے ان کا کہنا تھا کہ اس طرح کے ایوارڈ سے آپ کو اچھا اور بہتر کام کرنے کی تحریک تو ملتی ہے لیکن ساتھ ہی اپنی اہمیت کا احساس بھی ہوتا ہے اور آپ کو لگتا ہے کہ آپ صحیح سمت میں جا رہے ہیں۔نواز الدین صدیقی کا کہنا تھا کہ انڈیا میں باکس آفس پر کامیابی سے ہی آپ کی کامیابی کا اندازہ لگایا جاتا ہے۔ یاد رہے کہ نوازالدین صدیقی نے بجرنگی بھائی جان، کِک اور رئیس جیسی کامیاب کمرشل فلموں میں کام کیا ہے۔ 
Fun Funkar,،تصویر کا ذریعہDC Comicsڈی کامکس نے اعلان کیا ہے کہ ان کے تازہ ترین شمارے میں سپر مین جان کینٹ کا کردار بائی سیکشوئل یعنی دونوں جنسوں (مرد او خواتین) سے رومانوی کشش رکھنے والا ہو گا۔ نومبر میں متوقع کامک بک کے آئندہ شمارے میں جان کو اپنے دوست جے ناکامورا کے ساتھ ہم جنس پرست تعلق میں دکھایا جائے گا۔ اس شمارے کی کہانی ‘سپر مین: سن آف کال ایل‘ سیریز کا حصہ ہے اور اس میں جان کینٹ کی کہانی بیان کی گئی ہے جو کہ اپنے والد کلارک کینٹ کی جگہ سپر مین بنے ہیں۔ ڈی سی کامکس نے یہ اعلان نیشنل کمنگ آؤٹ ڈے پر کیا ہے جو کہ امریکہ میں ہم جنس پرستی کے بارے میں آگاہی کا سالانہ دن ہوتا ہے۔ اس جولائی میں شروع ہونے والی اس سیریز میں اب تک جان نے موسمیاتی تبدیلی کی وجہ سے جنگلات میں لگنے والی آگ کا مقابلہ کیا ہے، ایک ہائی سکول میں ہونے والی فائرنگ کو روکا ہے اور پناہ گزینوں کی ملک بدری کے خلاف احتجاج کیا ہے۔ ایک شمارے میں جان نے جے کے ساتھ دوستی کر لی تھی۔ جے ناکامورا گلابی بالوں والے عینک لگانے والے ایک صحافی کا کردار ہے۔ ڈی سی کامکس کا کہنا ہے کہ یہ جوڑا آئندہ آنے والے پانچویں شمارے میں ایک رومانوی تعلق میں بندھ جائے گا۔ اس کی وجہ یہ ہو گی کہ سپر مین ہر کسی کو بچانے کی کوششوں کی وجہ سے ذہنی اور جسمانی طور پر تھک جاتے ہیں۔ ،تصویر کا ذریعہDC Comicsکہانی کے مرکزی خیال کی تفصیلات ابھی تک منظر عام پر نہیں لائی گئی ہیں تاہم ڈی سی کامکس کی جانب سے شیئر کی گئی تصاویر میں جان اور جے ایک دوسرے کو بوسہ کر رہے ہیں۔ سیریز کے مصنف ٹام ٹیلر نے بی بی سی سے بات کرتے ہوئے کہا کہ جب انھیں یہ نوکری دی گئی تھی تو انھوں نے سوچا کہ آج کا سپرمین کیسا ہو گا؟ٹام کہتے ہیں کہ مجھے لگا کہ ہم سے ایک غلطی ہوئی کہ ہم نے کلارک کینٹ کی جگہ پھر ایک اور سفید فام مرد کو دی۔ وہ کہتے ہیں کہ ان کے اس آئڈیا کو پیش کرنے سے پہلے ہی ڈی سی کامکس اس پر غور کر رہا تھا۔ ٹام کہتے ہیں کہ ’گذشتہ چند سالوں میں کافی چیزیں بدلی ہیں۔ آج سے پانچ یا دس سال پہلے یہ کرنا مشکل ہوتا مگر میرے خیال میں اب چیزیں کافی بدل گئی ہیں۔‘،تصویر کا ذریعہDC Comicsانھوں نے کہا کہ سوشل میڈیا پر کچھ لوگوں کی جانب سے تنقید کے علاوہ اس کہانی پر ردعمل مجموعی طور پر مثبت رہا ہے۔ ٹام ٹیلر کا کہنا تھا کہ ’ہمیں لوگوں نے بتایا ہے کہ آج وہ یہ خبر پڑھ کر رونے لگے، لوگوں نے کہا کہ ہم نے کبھی خود کو بطور سپر مین نہیں دیکھا تھا، جو کہ کامکس میں سب سے زیادہ طاقتور ہے۔‘’آپ کے پاس ہمیشہ ایسے لوگ ہوں گے جو کہیں گے کہ سیاست کو کامکس میں نہ ڈالیں۔ وہ یہ بھول جاتے ہیں کہ ہر کامک بک کسی نہ کسی طرح سیاسی ہوتی ہے۔ لوگوں کو احساس نہیں ہے کہ مارول کی ایکس مین سیریز سول رائٹس موومنٹ کے متعلق تھی۔‘’ہم ان لوگوں کو بھی ساتھ لے کر چلنے کی کوشش کر رہے ہیں  مگر ہم ان لوگوں کے لیے بھی لکھ رہے ہیں جو شاید اس سپر مین کو دیکھ کر کہیں گے کہ ’یہ سپر مین میرے جیسا ہے، یہ سپر مین ہمارے لیے لڑ رہا ہے اور ان چیزوں کے لیے جو میرے لیے اہم ہیں۔‘
Fun Funkar,،تصویر کا ذریعہIG/Twitterبالی ووڈ سٹار شاہ رخ خان کے بیٹے آرین خان کو جب سے منشیات کے کیس میں نارکوٹکس کنٹرول بیورو (این سی بی) نے گرفتار کیا ہے، تبھی سے این سی بی کی کارروائی سیاسی الزامات اور جوابی الزامات کی وجہ سے تنازعہ کا شکار رہی ہے۔اس تنازعہ کے مرکز میں این سی بی کے ممبئی زون کے ڈائریکٹر سمیر وانکھیڑے ہیں۔پچھلے کچھ دن سے این سی بی نے بالی ووڈ میں ڈرگ ریکیٹ کے خلاف مہم شروع کر رکھی ہے۔ اسی لیے الزامات لگائے جا رہے ہیں کہ سمیر وانکھیڑے خبروں میں رہنے کے لیے بالی وڈ کے خلاف کارروائی کر رہے ہیں۔لیکن سمیر وانکھیڑے اور تنازعہ کوئی نئی بات نہیں۔ ممبئی ایئرپورٹ پر کسٹم ڈیپارٹمنٹ میں رہتے ہوئے وہ بالی وڈ کی کچھ مشہور شخصیات کے خلاف کارروائیاں بھی کر چکے ہیں۔ سمیر وانکھیڑے کا تعلق مہاراشٹر سے ہے اور وہ انڈین ریونیو سروس 2008 بیچ کے افسر ہیں۔ انھوں نے ریونیو سروس میں شمولیت سے پہلے 2006 میں پہلی بار سینٹرل پولیس آرگنائزیشن (سی پی او) میں شمولیت اختیار کی تھی۔کچھ دوسرے محکمے جیسے انٹیلی جنس بیورو، سی بی آئی، نیشنل کرائم ریکارڈ بیورو (این سی آر بی)، نیشنل ڈیزاسٹر رسپانس فورس (این ڈی آر ایف) نیشنل انویسٹی گیشن ایجنسی، سی پی او کے تحت آتے ہیں۔ سمیر وانکھیڑے کے والد بھی سابق پولیس افسر ہیں۔،تصویر کا ذریعہANIمببئی ایئ پورٹ پر کسٹم ڈیپارٹمنٹ میں رہتے ہوئے سمیر وانکھیڑے نے بالی وڈ کی کچھ مشہور شخصیات کے خلاف کارروائیاں کی تھیںانڈین ریونیو سروس میں شامل ہونے کے بعد وانکھیڑے کو محکمہ  کسٹم میں تعینات کیا گیا۔ انھوں نے چند سال ممبئی انٹرنیشنل ایئرپورٹ پر اسسٹنٹ کمشنر (کسٹم) کی حیثیت سے کام کیا۔انھوں نے ڈائریکٹوریٹ آف ریونیو انٹیلیجنس (ڈی آر آئی) اور نیشنل انویسٹی گیشن ایجنسی (این آئی اے) کے ساتھ بھی کام کیا۔ این آئی اے ایک سرکاری ایجنسی ہے جو دہشت گردانہ سرگرمیوں سے متعلق مقدمات کی تحقیقات کرتی ہے۔سال 2020 میں سمیر وانکھیڑے کو نارکوٹکس کنٹرول بیورو میں ممبئی زون کے ڈائریکٹر کی ذمہ داری دی گئی۔ انھیں مرکزی وزارت داخلہ کی جانب سے بہترین تحقیقات کے ایوارڈ سے بھی نوازا گیا۔سمیر وانکھیڑے پہلی بار 2020 میں اس وقت سرخیوں میں آئے جب انھوں نے بالی ووڈ  کے بارے میں ڈرگس ریکیٹ کیس کی تحقیقات  کی کمان سنبھالی۔ بالی وڈ کا مبینہ منشیات کنکشن اداکار سوشانت سنگھ راجپوت کی موت کے بعد این سی بی کے ریڈار پر آ گیا۔بالی ووڈ کی منشیات سے وابستگی کی بات زوروں پر تھی اور سوشانت سنگھ راجپوت کی گرل فرینڈ ریا چکرورتی پر منشیات لینے کا الزام  لگایا گیا تھا۔ این سی بی ممبئی نے ریا چکرورتی کو گرفتار کیا اور اس کے بعد سمیر وانکھیڑے نے ان تحقیقات کا رخ بالی وڈ کی طرف موڑ دیا۔این سی بی نے دیپیکا پڈوکون، سارہ علی خان، راکول پریت سنگھ اور شردھا کپور کو بھی پوچھ گچھ کے لیے طلب کیا جبکہ مشہور کامیڈین بھارتی سنگھ کو منشیات کے استعمال کے الزام میں گرفتار بھی کیا گیا۔یہ بھی پڑھیے آرین خان کے ساتھ سیلفی لینے والا ’پرائیویٹ جاسوس‘ اور ارباز مرچنٹ کا ہاتھ پکڑے ’بی جے پی کارکن‘ شاہ رخ کے بیٹے آرین کی گرفتاری کسانوں کی موت سے بڑی خبر کیوں؟ بالی وڈ میں منشیات کے استعمال کی کہانیاین سی بی نے بالی وڈ اداکار ارجن رامپال سے بھی پوچھ گچھ کی۔ ٹی وی اداکارہ پرتیکا چوہان کے خلاف بھی کارروائی کی گئی۔ پچھلے ایک سال میں این سی بی کے ممبئی زونل آفس نے منشیات کے کئی معاملات میں کارروائی کی ہے۔سمیر وانکھیڑے نے انڈیا کی نیوز ایجنسی اے این آئی کو بتایا کہ ’اس سال این سی بی نے ممبئی میں 94 اور گوا میں 12 آپریشن کیے ہیں۔ ان میں سے منشیات کا کام کرنے والے بارہ گروہ پکڑے گئے ہیں۔‘سمیر وانکھیڑے پر الزام ہے کہ انھوں نے پبلسٹی حاصل کرنے کے لیے بالی وڈ کو نشانہ بنایا ہے۔،تصویر کا ذریعہKRANTI REDKAR/INSTAGRAMسمیر وانکھیڑے کی بیوی رانتی ریڈکر مراٹھی اور ہندی فلموں کی اداکارہ ہیںجب سمیر وانکھیڑے ممبئی انٹرنیشنل ایئرپورٹ پر تعینات تھے تو تب بھی ان پر بالی وڈ کو نشانہ بنانے کا الزام لگایا گیا تھا۔ایئرپورٹ پر اسسٹنٹ کمشنر کی حیثیت سے خدمات انجام دیتے ہوئے سمیر وانکھیڑے نے کسٹم ڈیوٹی سے بچنے کے لیے بیرون ملک سے آنے والے بالی وڈ اداکاروں منیشا لامبا اور گلوکار میکا سنگھ پر ٹیکس چوری کا جرمانہ عائد کیا تھا۔کہا جاتا ہے کہ جب سنہ 2011 کے کرکٹ ورلڈ کپ کی ٹرافی ممبئی ایئرپورٹ پر پہنچی تو اسے کسٹم ڈیوٹی ادا کرنے کے بعد ہی ائیرپورٹ سے باہر لے جانے کی اجازت دی گئی۔ اُس وقت سمیر وانکھیڑے وہاں کسٹم ڈیپارٹمنٹ میں تعینات تھے۔سمیر وانکھیڑے کا بالی وڈ کنیکشنسمیر وانکھیرے پر ہمیشہ بالی وڈ کو نشانہ بنانے کا الزام لگایا گیا ہے لیکن ان کی بیوی مراٹھی اور ہندی فلموں کی اداکارہ ہیں۔ سمیر وانکھیڑے نے کچھ سال پہلے اداکارہ کرانتی ریڈکر سے شادی کی تھی۔کرانتی ریڈکر نے انسٹاگرام پر ایک پوسٹ میں نارکوٹکس کنٹرول بیورو کے کام کی تعریف کرتے ہوئے لکھا ہے کہ ’آپ سب کے تعاون کے لیے شکریہ۔۔۔ ہم سب نے این سی بی کے کام اور ان کی کارروائیوں کی ستائش کی ہے حالانکہ اس میں صرف بالی وڈ کا ذکر کیا گیا ہے کیونکہ اس میں لوگوں کی زیادہ دلچسپی ہوتی ہے تاہم میڈیا پہلے ہی اطلاع دے چکا ہے کہ این سی بی نے بڑے بڑے گینگسٹرز کو پکڑا ہے۔‘انھوں نے مزید لکھا: ’کچھ لوگ ہیں جو کہتے ہیں کہ این سی بی صرف بالی وڈ کو نشانہ بنا رہا ہے۔ میں ایسے لوگوں سے کہوں گی کہ وہ تھورا پڑھ لیں۔ گھر بیٹھ کر اپنے مہنگے فون سے تنقید کرنا آسان ہے اور جب آپ یہ کر رہے ہوتے ہیں تب این سی بی کے لوگ منشیات کے خلاف آگے آ کر لڑ رہے ہوتے ہیں۔ ہمیں ان لوگوں کا احترام کرنا چاہیے جو ہمارے ملک کے لیے لڑ رہے ہیں۔‘
Fun Funkar,،تصویر کا ذریعہ@TEAMNORAFATEHIآج کل اداکارہ نورہ فتحی سوشل میڈیا پر ٹرینڈ کر رہی ہیں لیکن ایسا نہ تو ان کی کسی نئی فلم کے سبب ہے اور نہ ہی ان کا کوئی نیا آئیٹم نمبر آیا۔نورہ جمعرات کے روز 200 کروڑ روپے کے منی لانڈرِنگ کیس میں پوچھ گچھ کے لیے نئی دہلی میں ’انفورسمنٹ ڈائریکٹوریٹ‘ کے سامنے پیش ہوئیں۔اسی کیس میں اداکارہ جیکلین فرنانڈیز کو بھی طلب کیا گیا ہے۔اس معاملے میں دو ملزمان چندرا شیکھر اور ان کی بیگم اداکارہ لینا پال پہلے سے ہی گرفتار ہیں اور دونوں اداکاراؤں کو ان سے تعلق پر پوچھ گچھ کے لیے بلایا گیا۔ جیکلین کو پہلے بھی اس معاملے میں پوچھ گچھ کے لیے بلایا گیا تھا۔چندر شیکھر اور ان کی اداکارہ اہلیہ پر دھوکہ دہی اور فراڈ کےالزامات ہیں۔خیر معاملہ جو بھی ہو لیکن سوشل میڈیا پر لوگوں نے اپنے بیش قیمتی خیالات کا اظہار شروع کر دیا ہے اور اس موضوع پر طرح طرح کے میم شیئیر کیے جا رہے ہیں۔دوسری جانب شاہ رخ خان کے بیٹے آرین خان کی ضمانت پر فیصلہ بیس اکتوبر تک کے لیے محفوظ کر لیا گیا ہے۔تقریباً دس دن پہلے نیشنل نارکوٹکس بیورو کی جانب سے ایک کروز پارٹی میں منشیات کے استعمال پر گرفتاری کے بعد سے آرین کی ضمانت کی درخواست پہلے بھی دو بار ملتوی ہوئی اور اب ضانت کا فیصلہ بیس اکتوبر کو سنایا جائے گا۔،تصویر کا ذریعہAFPآرین خان کی ضمانت کا فیصلہ محفوظ کر لیا گیا ہےسوشانت سنگھ کیس کی طرح اس کیس میں عدالت سے پہلے میڈیا ٹرائل شروع ہو گیا جہاں آرین کے خلاف اور ان کے حق میں لوگ اپنے اپنے دلائل دے رہے ہیں۔لیکن بالی ووڈ میں کچھ ہی لوگ اس بارے میں کھل کر سوشل میڈیا پر اپنی رائے کا اظہار کر رہے ہیں اور انڈسٹری کی زیادہ تر بڑی شخصیات خاموش ہی ہیں۔اداکارہ سوارہ بھاسکر نے اسے ’ہراساں' کرنے کے مترادف کہا جبکہ فلسماز راہول ڈھولکیا نے آرین کو ضمانت نہ ملنے پر مایوسی ظاہر کی۔ یہ بھی پڑھیے ایک دو تین دوبارہ مقبول لیکن ناپسند بھی؟بالی وڈ میں اقربا پروری کا سرغنہ کون ہےبڑے پردے کا وِلن، اصل زندگی کا ہیرواداکار شسترگھن سنہا نے آرین کی گرفتاری پر اظہار افسوس کرتے ہوئے کہا کہ یہاں نشانہ آرین نہیں شاہ رخ خان ہیں۔ ٹی وی چینل این ڈی ٹی کے ساتھ بات کرتے ہوئے شتروگھن سنہا کا کہنا تھا کہ یہ شاہ رخ خان کی شہرت اور نام کو خراب کرنے کی کوشش ہے۔شتروگھن سنہا کا یہ بھی کہنا تھا کہ ملک میں جاری مسائل اور بڑے سیاسی موضوعات سے توجہ ہٹانے کے لیے بالی ووڈ کو نشانہ بنایا جا رہا ہے تاکہ لوگ اصل مسائل کو بھول جائیں۔،تصویر کا ذریعہGetty Imagesفردین خان کو انکے بڑھے ہوئے وزن کے لیے ٹرول کیا جاتا تھاواضح رہے کہ بالی ووڈ میں منشیات کے حوالے سے پہلے بھی بڑے ستاروں کے نام لیے جاتے رہے ہیں جن میں دپیکا پادوکون بھی شامل ہیں۔ دپیکا کو سوشانت سنگھ راجپوت کی موت کے بعد منشیات کے حوالے سے ہونے والی تحقیقات میں پوچھ گچھ کے لیے طلب کیا گیا تھا۔اداکار فردین خان گیارہ سال بعد واپس فلموں کا رخ کر رہے ہیں اور اس ہفتے انھیں ایک ٹی سیریز کے دفتر کے باہر دیکھا گیا ہے۔فلسماز سنجے گپتا نے اپنی نئی فلم ’وسپھوٹ‘ کے لیے فردین کے نام کی تصدیق کر دی ہے۔ اس فلم میں فردین کے ساتھ رتیش دیش مکھ بھی ہوں گے۔ فردین لمبے عرصے سے فلموں سے درو تھے اور سوشل میڈیا پر کئی بار ان کے بڑھے ہوئے وزن کا مذاق اڑایا جاتا رہا ہے لیکن نئی تصاویر میں فردین پہلے کی طرح پتلے دبلے نظر آ رہے ہیں۔
Fun Funkar,،تصویر کا ذریعہDC Comicsکیا یہ کوئی پرندہ ہے؟ کیا یہ کوئی طیارہ ہے؟ نہیں یہ وہ سپرہیرو ہے جسے آپ لاکھوں بار پہلے بھی دیکھ چکے ہیں یا نہیں؟حالیہ دنوں میں کامک بکس کی کاسٹ میں کافی چیزیں تبدیل ہو رہی ہیں۔ مارول اور ڈی سی کامکس سپر ہیروز کی دنیا میں سماجی تنوع لانے کی کوشش کر رہے ہیں۔مثال کے طور پر ڈی سی کامکس نے حال ہی میں اعلان کیا ہے کہ تازہ ترین شمارے میں سپر مین جان کینٹ بائی سیکشوئل (یعنی دونوں اجناس میں رومانوی دلچسپی رکھنے والا) ہو گا۔نومبر میں متوقع کامک بک میں جان ایک صحافی جے ناکامورا کے ساتھ ایک ہم جنس پرست رومانوی تعلق میں نظر آئیں گے۔اس کامک بک کی کہانی میں جان اپنے والد کلارک کینٹ کی جگہ سپرمین کے روپ میں سامنے آ رہے ہیں۔مگر دیگر سپر ہیروز نے روایتی انداز چھوڑ کر کئی مختلف اقسام کے کردار متعارف کروانے کی کوشش کی ہے۔مندرجہ ذیل ان کی بہترین مثالیں ہیں:ایک مسلمان سپر ہیرو،تصویر کا ذریعہMarvelوہ ایک 16 سالہ امریکی مسلمان لڑکی ہیں جن کے مسائل عام نوجوانوں کے مسائل ہیں۔ مگر اپنی عمر کے دیگر نوجوانوں کے برعکس کمالہ خان سپر پاورز حاصل کر لیتی ہیں۔ اپنا نام مس مارول رکھ کر وہ اپنے پسندیدہ سپر ہیروز کی طرح اپنی صلاحیتوں کو باطل سے لڑنے میں صرف کرنے کا فیصلہ کرتی ہیں۔کمالہ کا مرکزی کردار امریکہ میں جرسی سٹی میں پاکستانی تارکینِ وطن کی بیٹی ہیں۔ 2014 میں متعارف کروائے جانے کے بعد سے کمالہ خان کا کامک انتہائی کامیاب رہا ہے۔ اس کامک کی مصنفہ جی ویلو ونسن کہتی ہیں کہ وہ امریکہ میں ایک لڑکی ہونے اور ایک مسلمان ہونے کے بارے میں خیالات تبدیل کرنا چاہتی تھیں۔ ،تصویر کا ذریعہMarvel Studiosکمالہ خان کے کردار کو ٹی وی منی سیریز اور ویڈیو گیمز میں بھی متعارف کروایا جا چکا ہے۔کمالہ خان کو اکثر مارول کی پہلی مسلم سپر ہیرو کہا جاتا ہے۔ مگر 2002 میں ایکس مین لانے والی اس کامک بک کمپنی نے سوریا قادر کا کردار بھی متعارف کروایا تھا جو کہ ایک نقاب پہنے میوٹنٹ تھیں اور خود کو مٹی کے بادل کی شکل دے سکتی تھیں۔ ،تصویر کا ذریعہMarvel Studiosپانچ نومبر کو سنیما گھروں میں متوقع مارول کی ایٹرنلز میں دس انتہائی طاقتور لوگ اکھٹے ہو کر دنیا کو بچانے کی کوشش کریں گے۔ وہ دنیا میں 35 ہزار سال سے رہتے ہیں اور ان میں مارول کا پہلے ہم جنس پرست سپر ہیرو ‘فیسٹوس‘ شامل ہو گا۔ کامک بکس میں فیسٹوس ایک ماہر ایجاد ساز ہے جو کہ ایٹرنلز کے لیے ہتھیار بناتا ہے اور انسانیت کو مشکلات سے نکالتا ہے۔ اگرچہ فیسٹوس سکرین پر نظر آنے والا مارول کا پہلا ہم جنس پرست سپر ہیرو ہو گا، مگر اس سے پہلے اور بھی ایل جی بی ٹی کیو سپر ہیروز کامک بکس میں سامنے آ چکے ہیں۔اپنے کامکس میں ویلکائر بائی سیکشوئل تھی۔ بڑی سکرین پر یہ کردار ٹیسا تھامسن ادا کرتی ہیں (جو خود بھی بائی سیکشوئل ہیں) اور یہ کردار انھوں نے 2017 کی تھور: راگناروک میں ادا کیا تھا۔ انھوں نے یہی کردار دوبارہ 2022 میں تھور: لو اینڈ تھنڈر میں بھی ادا کرنا ہے۔ ان کے علاوہ گلوکارہ اور اداکارہ بیکی جی نے ٹرینی کا کردار ادا کیا تھا جو 2017 میں ایک ہم جنس پرست پاور رینجر تھیں۔ ڈیڈ پول کو پین سیکشوئل کے طور پر پیش کیا جا چکا ہے اور 1956 میں بیٹ ویمن بیٹ مین کی گرل فرینڈ کے طور پر تیار کی گئی تھیں مگر 2006 میں انھیں ہم جنس پرست ظاہر کیا گیا تھا۔ ،تصویر کا ذریعہMarvel Studiosکامک بکس میں کئی قسم کی معذوری کو دیکھا جا چکا ہے، جیسے کہ 1940 اور 50 کی دہائی میں مڈ نائٹ کے نابینا ڈاکٹر یا ایکس مین میں پروفیسر ایکس کی ویل چیئر۔مارول کامکس میں ڈیئر ڈیول جسے 2003 میں ہالی وڈ کی فلم کی شکل دی گئی تھی اور 2015 میں نیٹ فلکس کی سیریز بنی، ان میں بھی مرکزی کردار میٹ مرڈاک کا تھا جو نابینا تھے۔  اگرچہ وہ دیکھ نہیں سکتا مگر اس کی وجہ سے ان کی دیگر تمام حس انتہائی تیز ہو جاتی ہیں یعنی وہ بینائی والے لوگوں سے زیادہ  ‘دیکھ‘ سکتے ہیں۔مداحوں کا کہنا ہے کہ ڈیئر ڈیول اس بات کی ترغیب دیتا ہے کہ انسان اپنی صلاحیتوں کو بڑھائے نہ کہ معذوری پر توجہ دے۔ ،تصویر کا ذریعہWarner Bros2017 میں ڈی سی کامکس کی ایک اسرائیلی اداکارہ گیل گاڈوٹ کے ساتھ ایک بلاک بسٹر فلم ونڈر ویمن کو خواتین کے خودمختاری کے حوالے سے پیغام دینے پر بہت تعریف ملی تھی۔بجائے کردار کی ظاہری خوبصورتی پر توجہ دینے کے، اس فلم میں ایک طاقتور کردار دکھایا گیا جس میں کئی قسم کے جذبات دکھائے گئے اور یہ کہ وہ اپنا اور دیگر لوگوں کا خیال رکھ سکتی تھیں۔ اس ماہ ڈی سی کامکس نے کچھ تقریبات کی ایک سیریز شروع کی ہے جن کا مقصد ونڈر ویمن کی 21 اکتوبر کو 80ویں سالگرہ منانا ہے۔یہ بھی پڑھیےڈی سی کامکس: سپر مین اب ہم جنس تعلق میں بندھے نظر آئیں گےمس مارول: گیمنگ کی دنیا کی پہلی پاکستانی نژاد مسلمان سپر ہیروپاک لیجن: پاکستان کو جن ’سپر ہیروز‘ کی ضرورت ہےیہ منہ اور ’بیٹ مین‘؟ ممکن ہی نہیں!ان تقریبات میں سے ایک ان کے کردار کو کامک کون کے ہال آف فیم میں شامل کرنا ہے۔مگر ایک اور سپرہیروئن ونڈر ویمن سے صرف چھ ماہ پہلے 1941 میں منظرِ عام پر سامنے آئی تھیں۔ ان کا نام مس فری تھا اور ان کی شناخت مارلا ڈریک، ایک نیویارک کی امیر خاتون، کی تھی۔ ان کے پاس بہت زیادہ جسمانی طاقت نہیں تھی مگر وہ اپنی ذہانت سے اپنے دشمنوں کو ہراتی تھیں۔ اپنے وقت کے لحاظ سے مس فری کافی ماڈرن تھیں۔ پسند کرنے والوں کو چھوڑ دینا اور اپنے دشمن کے بچے کو گود لے کر ایک سنگل غیر شادی شدہ ماں بن جانا، ان کی زندگی کی کہانی تھی۔ ان کا کردار جون تارپ ملز نے لکھا تھا۔ پہلے انھوں نے تارپ ملز کے نام سے شائع کیا تھا جس سے آپ جنس نہیں بتا سکتے۔ اپنے ایک انٹرویو میں انھوں نے کہا تھا کہ اس کی وجہ یہ تھی کہ بچے یہ سوچ کر مایوس نہ ہوں کہ اتنے زبردست کردار کو بنانے والی ایک عورت تھی۔ ،تصویر کا ذریعہWalt Disney Studios/ Marvel Studiosجب 2018 میں مارول نے بلیک پینتھر ریلیز کی تو یہ پہلا موقع تھا کہ ایک سیاہ فام سپر ہیرو اور زیادہ تر سیاہ فام اداکاروں کے ساتھ ایک سپر ہیرو فلم بنائی گئی ہو۔عالمی باکس آفس پر اس فلم نے ایک اعشاریہ تین ارب ڈالر کمائے اور یہ پہلی سپر ہیرو فلم تھی جسے آسکرز میں بہترین فلم کے لیے نامزد کیا گیا ہو۔ اگرچہ یہ فلم اعزاز نہیں جیتی مگر دیگر تین کیٹیگریوں میں کامیاب رہی۔اس فلم میں تچلا کا کردار جسے آنجہانی چیڈ وک بوزمین نے نبھایا ہے، اپنے وطن لوٹ کر اپنے والد کی جگہ وکانڈا کے بادشاہ کی جگہ سنبھالتے ہیں۔ ہالی وڈ کے افریقہ کے بارے میں عام خیالات کے برعکس وکانڈا کا ملک ٹیکنالوجی اور ثقافت میں انتہائی ترقی یافتہ ہے۔اس فلم کا دوسرا پارٹ آنے والی ہے تاہم اس میں بوزمین نہیں ہوں گے کیونکہ وہ گذشتہ سال کینسر کی وجہ سے وفات پا چکے ہیں۔ اس فلم کی ریلیز 2022 میں متوقع ہے۔
Fun Funkar,’جب میں نے اپنے کریئر کا آغاز کیا تھا تو اُس دور میں بہت جدوجہد کرنا پڑتی تھی کیونکہ سوشل میڈیا اتنا مقبول نہیں تھا۔ انسٹاگرام کے آنے سے اب ہر کوئی اپنی دنیا میں سٹار بن گیا ہے۔ آج کل آسان ہے کہ آپ اداکاری اور وقت کی نہیں بلکہ پیسوں کی سرمایہ کاری کریں اور لمحوں میں سٹار بن جائیں۔‘یہ کہنا ہے پاکستانی ٹی وی اداکار علی عباس کا جو تقریباً گذشتہ ایک دہائی سے پاکستان کی ڈرامہ انڈسٹری سے وابستہ ہیں۔ علی عباس سوشل میڈیا سے خاصے نالاں نظر آتے ہیں اور انھوں نے اس کا کُھل کر اظہار صحافی براق شبیر کو بی بی سی اردو کے لیے دیے گئے ایک خصوصی انٹرویو میں بھی کیا۔علی عباس نے کہا کہ انھیں امریکی گلوگارہ لیڈی گاگا کی ایک بات بہت صحیح لگتی ہے اور وہ ہر جگہ اسے شیئر بھی کرتے ہیں کہ ’سوشل میڈیا اب انٹرنیٹ کا ٹوائلٹ بن چکا ہے۔‘علی عباس کے مطابق وہ سوشل میڈیا کا زیادہ استعمال نہیں کرتے کیونکہ اُن کے خیال میں سوشل میڈیا ’کرپشن کا مرکز‘ بن چکا ہے۔’کرپشن سے میری مراد یہ ہے کہ مستحق اداکاروں کو اتنی اہمیت نہیں مل رہی جتنی ان اداکاروں کو مل رہی ہے جو پیسے کے ذریعے سب کچھ کروا رہے ہیں۔ سوشل میڈیا پر بہت سے پیج ایسے ہیں جہاں آپ کو پتہ ہے کہ آپ نے پانچ، چھ ہزار میں ایک پوسٹ خریدنی ہے۔‘’سوشل میڈیا پر سب کچھ کرنا اب بہت آسان ہے، گذشتہ دو تین سال میں سوشل میڈیا پر جوڑیاں بہت بِک رہی ہیں، اگر جوڑی بن جائے گی تو چار ڈرامے بھی ساتھ ہو جائیں گے۔ پانچ، دس ہزار میں فالوورز خریدے جا سکتے ہیں لیکن مجھے ایسا کرنے سے خوشی نہیں ہو گی۔ میرے فالوروز کم ہیں لیکن وہ ہیں جو میرے کام کو دیکھ کر مجھے فالو کرتے ہیں۔‘،تصویر کا ذریعہHum TVعلی عباس نے انڈسٹری میں اس بڑھتے ہوئے رجحان پر تشویش کا اظہار کرتے ہوئے کہا کہ یہاں ایوارڈ اور فالوورز بک رہے ہیں لیکن وہ ایسا نہیں کر سکتے۔’مجھے لگتا ہے کہ میرے لیے تو ہر دن ہی ایک جدوجہد ہے۔ جب بھی کوئی پراجیکٹ ختم ہوتا ہے تو میں خوف محسوس کرتا ہوں کہ آگے کیا ہونے والا ہے۔ اگلا پراجیکٹ کیسا ہو گا، اس میں میرا کام کیسا ہو گا، کیا میں کردار کو اچھے طریقے سے نبھا سکوں گا۔‘انھوں نے مزید کہا کہ ’دنیا بھر میں بہت سے اداکار ہیں جو ’انڈر ریٹڈ‘ (جنھیں اتنی پذیرائی نہیں مل سکی جس کے وہ مستحق) ہیں، انڈیا میں ایسا ہے اور پاکستان میں بھی ایسا ہے لیکن اللہ بھلا کرے عمران اشرف کا کہ وہ انڈر ریٹڈ سے نکل کر آئے اور ایسی پرفارمنسز دی کہ سب کی توجہ حاصل کر لی اس سے باقی اداکاروں کے لیے بھی دروازے کھلے، اب جیسے پری زاد میں احمد علی اکبر ہیں۔‘’میں بہت کام اور محنت کرتا ہوں تو مجھے لگتا ہے کہ میں دس لوگوں کے ڈرائنگ روم میں انڈر ریٹڈ تو ہوں گا لیکن ناظرین کے لیے میں انڈر ریٹڈ نہیں۔ اگر ناظرین مجھے میرے کرداروں کے نام سے بلا رہے ہیں تو میں بہت خوش قسمت ہوں۔‘ ’یہ صرف باتیں ہیں کہ مختلف کنٹینٹ (مواد) چاہیے‘اپنے ڈرامے ’وفا بے مول‘ کی مقبولیت پر بات کرتے ہوئے علی عباس نے کہا کہ ہم لوگ صرف باتیں کرتے ہیں کہ ہمیں مختلف کنٹینٹ (مواد) چاہیے۔’ہمیں مختلف کنٹینٹ نہیں چاہیے، یہ میں دیکھنے والوں کی بات کر رہا ہوں۔ بہت سے لوگ سوشل میڈیا پر مجھے یہ کہتے بھی ہیں کہ آپ اتنے مختلف کردار کرتے آئے ہیں تو اب آپ ایسے (روایتی) کردار کیوں کر رہے ہیں؟‘علی عباس نے مزید کہا کہ ’لیکن یہی بکتا ہے، زیادہ تر لوگ یہی دیکھتے ہیں، وفا بے مول کی کامیابی کے پیچھے بھی یہی فارمولا ہے جو زیادہ تر ہٹ پراجیکٹس کا ہوتا ہے۔‘ڈرامہ انڈسٹری میں کام کے حوالے سے مزید بات کرتے ہوئے علی عباس نے کہا کہ یہ ایک ’مجبور انڈسٹری‘ ہے۔’یہاں پر سوائے چار یا پانچ ڈائریکٹر کے کوئی بھی ایسا نہیں جو اپنی مرضی کی کاسٹ کا انتخاب کر سکے۔ ڈائریکٹر کہتے ہیں کہ ہم کچھ نہیں کر سکتے ہمیں چینل نے کہا ہے۔ میں انھیں مجبور ڈائریکٹر کہتا ہوں تو جب کیپٹن ہی مجبور ہو تو اداکار تو اس کے بعد آتا ہے۔‘یہ بھی پڑھیے’مہ پارہ نے تنگ کپڑے نہیں پہنے۔۔۔ اس نے وہی کیا جو سب کرتے ہیں‘’اگر میں بیٹیوں کا باپ نہ ہوتا تو شاید اتنا پراگریسیو نہ ہوتا‘سوشل میڈیا انفلوئنسرز کی حقیقی زندگی، سوشل میڈیا زندگی سے کتنی مختلف ہے؟ تاہم انھوں نے بتایا کہ ڈرامہ ’وفا بے مول‘ اور ’میرے اپنے‘ میں ان کے ڈائریکٹرز نے ان کے ساتھ بہت تعاون کیا۔’میں نے ان ڈائریکٹرز کے ساتھ مل کر کوشش کی کہ چلو ہے تو یہ ایک جیسا کام لیکن اس کردار کو کچھ مختلف کر لیتے ہیں۔‘،تصویر کا ذریعہARY Digitalسوشل میڈیا اور پاکستانی ڈراموں میں روایتی کرداروں سے خائف علی عباس البتہ انڈسٹری میں اقربا پروری کے رجحان کی موجودگی سے انکار کرتے ہیں۔وہ کہتے ہیں کہ ’مجھے لگتا ہے کہ اقربا پروری ایک فرضی بات ہے۔ اگر یہ فرضی بات نہ ہوتی تو ابھیشک بچن بالی وڈ کے سب سے بڑے اداکار ہوتے کیونکہ وہ بالی وڈ کے سب سے بڑے سٹار کے بیٹے ہیں۔ ایک باپ اپنے بیٹے کو ایک یا دو بار تو سہارا دے سکتا ہے لیکن تیسری بار دیکھنے والے اسے مسترد کر دیں گے۔‘انھوں نے مزید کہا کہ ’میں یہ نہیں کہہ رہا کہ ایسا نہیں کہ باپ اس انڈسٹری میں اپنے بچوں کی مدد نہیں کر رہے۔ بینکر باپ بھی اپنے بچے کو بینک میں ایک بار انٹرن شپ دلا دیتا ہے لیکن اگر وہ قابل ہو گا تو نوکری اسے تب ہی ملے گی۔ اگر نوکری مل بھی جائے تو وہ ترقی تب ہی کرے گا جب اس میں قابلیت ہو گی۔‘علی عباس کہتے ہیں ’میرے خیال میں اقربا پروری تلخ لوگوں کا لفظ ہے، جو اسے ایک عذر کے طور پر پیش کرتے ہیں۔‘علی عباس پاکستانی ڈرامہ انڈسٹری کے نامور اداکار وسیم عباس کے صاحبزادے ہیں۔ جب ان سے سوال کیا گیا کہ کیا وہ اپنے والد سے اپنے کام کے بارے میں بات کرتے ہیں تو انھوں نے کہا کہ ’میں نے اپنے والد سے کبھی نہیں پوچھا کہ آپ نے میرا وہ ڈرامہ دیکھا، نو سال میں انھوں نے کوئی چار سے پانچ مرتبہ ہی مجھے کہا کہ تم نے اچھا کام کیا لیکن میں اپنے کام کے حوالے سے ان سے بہت کم ہی بات کرتا ہوں۔‘’کبھی بہت مشکل میں آ جاؤں، کوئی کردار سمجھ نہ آئے تو ان سے معمول کی بات چیت میں پوچھ لیتا ہوں لیکن زیادہ تفصیلات میں نہیں جاتا کیونکہ اگر انھوں نے کچھ ایسا بتا دیا جو میں کر نہ سکا تو پھر زیادہ بے عزتی ہو گی۔‘تاہم علی عباس کا کہنا ہے کہ لوگ میرا اکثر موازنہ میرے والد سے کرتے ہیں، جو غیر منصفانہ ہے۔ ،تصویر کا ذریعہScreen Shot’ایک شخص کا 40 سال کا تجربہ ہے اور ایک ابھی آیا ہے اور آپ کہیں کہ یہ باپ کی طرح کا نہیں ہے۔ آخر وہ کیسے اپنے والد کی طرح ہو سکتا ہے وہ تو ابھی آیا ہے، ابھی تو انڈے سے چوزا نکلا ہے ابھی اس نے مرغی یا مرغا بننا ہے، تو اسے وقت دیں۔‘ جب علی عباس سے پوچھا گیا کہ کیا وہ اپنے بچوں کو اس انڈسٹری میں آنے کی اجازت دیں گے تو انھوں نے کہا کہ ’میں بلکل چاہوں گا کہ اگر میرے بچے اس فیلڈ میں آنا چاہتے ہیں تو ضرور آئیں کیونکہ میں اپنی فیلڈ کی بہت عزت کرتا ہوں اور ان لوگوں کی بالکل عزت نہیں کرتا جو اس کی عزت نہیں کرتے۔لیکن علی عباس نے اس بات پر بھی زور دیا کہ اس انڈسٹری میں آنے سے پہلے ان کے بچوں کو اپنی پڑھائی ضرور مکمل کرنا ہو گی۔ ’میں ہمیشہ سے اداکاری کرنا چاہتا تھا لیکن میں نے اپنی پڑھائی مکمل کی کیونکہ ڈگری آپ کا دماغ کھولتی ہے۔ جب آپ بڑے لوگوں کی بڑی باتیں پڑھتے ہیں تو آپ کو زندگی میں بہت مدد ملتی ہے اور بحیثیت اداکار بھی بہت مدد ملتی ہے۔انھوں نے مزید کہا کہ ’پڑھائی بہت ضروری ہے لیکن انگریزی بولنا اتنا ضروری نہیں۔ انگریزی تو دو سال امریکہ میں رہ کر آنے والے میٹرک فیل بھی بول لیتے ہیں لیکن اس کا مطلب یہ نہیں کہ ان کا دماغ کھل گیا ہے یا وہ پڑھے لکھے انسان بن گئے۔‘علی عباس نے یہ بھی کہا کہ ہمارے اداکاروں کے ساتھ بھی یہ المیہ ہے کہ جو انگریزی نہیں بولتا ہم اسے اونچے رتبے کا نہیں مانتے لیکن انڈسٹری کو چاہیے کہ وہ انھیں قبول کریں۔ 
Fun Funkar,،تصویر کا ذریعہNetflixاگر آپ کے لیے بھی نیٹ فلکس پر دکھائی جانے والی سیریز سکوِڈ گیم دیکھنے کا مطلب یہ ہے کہ اس کو دیکھتے ہوئے آپ گیمنگ کی دنیا میں چلے جائیں گے تو آپ غلط ہیں، اور اگر یہ سیریز دیکھتے ہوئے بچپن کی پیاری یادوں کی بجائے آپ کی رگوں میں خوف کی ایک لہر دوڑ جاتی ہے، تو یقین مانیے آپ اکیلے نہیں ہیں۔جنوبی کوریا کی اس سنسی خیز سیریز میں قرضوں کے بوجھ تلے دبے ہوئے کچھ لوگ ایک بہت بڑے نقد انعام کے حصول کے چکر میں بچوں کی کمپیوٹر گیمز میں حصہ لیتے ہوئے ایک دوسرے کو مات دینے کی سرتوڑ کوشش کرتے ہیں۔ یہ نیٹ فلکس کی تاریخ کی سب سے زیادہ مقبول سیریز ہے جسے پہلے 28 دنوں میں 11 کروڑ دس لاکھ سے زیادہ ناظرین دیکھ چکے ہیں۔اس سیریز نے ثابت کر دیا ہے کہ اب جنوبی کوریا کے بنے ہوئے ڈراموں (جنھیں کے ڈراماز بھی کہا جاتا ہے) نے دنیا بھر میں ناظرین کے دل جیت لیے ہیں اور فی الحال ’کے ڈراموں‘ کا جادو ناظرین کے سر چڑھ کر بول رہا ہے۔کوریائی ڈراموں کی اس مقبولیت کا راز کیا ہے اور اگر ان ڈراموں میں آپ کی دلچسپی نئی نئی ہے تو آپ کو اور کون سے ’کے ڈرامے‘ دیکھنے چاہییں؟ ،تصویر کا ذریعہNetflixسکوِڈ گیم کے مرکزی کردار پارک ہائسو اور لی جنگ ادا کر رہے ہیںسکوِڈ گیمز کی اس قدر شاندار کامیابی دراصل کوریائی کلچر کی اس سونامی میں تازہ ترین اضافہ ہے جس نے گذشتہ چند برسوں میں پوری دنیا کو اپنی لپیٹ میں لے لیا ہے۔اس سیریز میں آپ کو ’بی ٹی ایس‘ اور ’بلیک پِنک‘ جیسے کوریائی پاپ میوزک کے بڑے بڑے فنکار دکھائی دیتے ہیں جو اپنے گانوں اور 'پیراسائیٹ' اور 'مِناری' جیسی مشہور فلموں کے حوالے سے دنیا بھر میں مقبول ہیں۔ لیکن کوریائی ڈراموں کو یہ پزیرائی راتوں رات حاصل نہیں ہوئی۔ اس میں کوئی شک نہیں کہ دنیا بھر میں ناظرین ان ڈراموں کے گرویدہ پچھلے چند برسوں میں ہوئے ہیں، لیکن ایشیا میں کوریائی ڈرامے کئی عشروں سے مقبول ہیں۔1990 کی دہائی میں جب کوریا میں کاروباری دنیا کو آزادی ملی اور دیگر شعبوں کی طرح  نجی چینلز میں بھی اضافہ ہوا تو فنون لطیفہ کے شعبے میں بھی بے تحاشہ سرمایہ کاری دیکھنے میں آئی۔ ان برسوں میں جاپان اپنی گرتی ہوئی معیشت سے لڑ رہا تھا اور چین ایک نئی معاشی طاقت کے طور پر ابھر رہا تھا، تو جنوبی کوریا کا کلچر خوب ابھر کے سامنے آیا۔ اس وقت ٹی وی پر ایسے پروگراموں کو لوگوں نے بہت پسند کیا جو امریکی شوز کی نسبت ایشیائی ناظرین کی زندگی کے زیادہ قریب تھے اور اخلاقی لحاظ سے چین کے لیے بھی زیادہ قابل قبول تھے۔،تصویر کا ذریعہReutersگذشتہ برس کے آسکرز میں بونگ جونہو کو ان کی فلم پیراسائیٹ پر بہترین ہدائتکار، بہترین کہانی اور بہترین فلم کے ایوراڈز سے نوازا گیااور پھر اگلی ایک دہائی میں کوریائی ڈراموں نے خطے میں مقبول جاپانی ٹی وی کو مات دے دی۔ یہاں تک کہ سنہ 2003 میں خود جاپان میں 20 فیصد ناظرین کوریا کے ڈرامے ’وِنٹر سوناترا‘ کے گرویدہ ہو گئے۔ کوریائی وزارت ثقافت و اطلاعات کی سنہ 2011  کی رپورٹ کے مطابق ’لگتا ہے کہ کوریائی ڈرامے ایشیا کے شہروں میں لوگوں کے رہن سہن اور صارفین کی سوچ پر اثرانداز ہو رہے ہیں، جس سے ظاہر ہوتا ہے کہ کوریا کی ثقافت میں کتنی جاذبیت ہے۔‘عالمی سطح پر کوریائی ڈراموں میں لوگوں کی دلچسپی میں اضافے کی ایک بڑی وجہ یہ ہے کہ گذشتہ برسوں میں ’وِکی‘ اور ’ڈرامہ فِیور‘ جیسے چینلوں کے ذریعے کئی ملکوں میں لوگوں کے لیے کوریائی پروگراموں کو دیکھنا قانونی طور پرممکن ہو گیا ہے۔ ان برسوں میں انگریزی زبان میں سب ٹائٹلز کے ساتھ پیش کیے جانے والے کوریائی ڈراموں کو نئے ناظرین ملنا شروع ہو گئے جن کی تعداد مسلسل بڑھتی رہی۔جوں جوں عوام میں یہ ڈرامے مقبول ہوتے گئے تو مغربی ممالک کی ’ہُولُو‘ اور نیٹ فلکس جیسی سٹریمنگ سروسز کے ساتھ معاہدوں میں بھی اضافہ ہونے لگا۔ اور سنہ 2018 میں جب وارنر برادرز نے ’ڈرامہ فِیور‘ دکھانا بند کر دیا تو نیٹ فلکس نے کوریائی ڈراموں میں زیادہ سرمایہ کاری شروع کر دی۔اگلے دو برس میں کے ڈراموں کے شوقین صارفین کی تعداد میں آہستہ آہستہ اضافہ ہوتا گیا اور لوگ نت نئی کہانیوں سے لطف اندوز ہونے لگے اور انھیں حقیقت سے فرار کا اچھا ذریعہ مل گیا۔ پھر 2019 میں ہر کوئی رومانونی ڈرامے ’کریش لینڈِنگ آن یو‘ کی بات کر رہا تھا۔ یہ ڈرامہ نہ صرف 229 دن تک جاپان میں دس مقبول ترین شوز میں شامل رہا بلکہ امریکہ میں نیٹ فلکس پر چھ سب سے زیادہ دیکھے جانے والے ڈراموں میں بھی شمار ہونے لگا۔ یہی وہ وقت تھا جب ’پیراسائیٹ‘ نے بڑی سکرین پر کامیابی کے جھنڈے گاڑے اور کوریائی ڈراموں کی مقبولیت میں راتوں رات بہت زیادہ اضافہ ہو گیا۔،تصویر کا ذریعہGetty Imagesجی چنگ-وُوک کا شمار کوریائی ڈراموں کے بڑے اداکاروں میں ہوتا ہےاس کے بعد کورونا کی وبا آ گئی اور مغربی ممالک میں انٹرٹینمنٹ کی صنعت پر باقاعدہ تالے پڑ گئے تو کے ڈراموں نے مقبولیت میں باقی تمام شوز کو پیچھے چھوڑ دیا۔ نیٹ فلکس کا کہنا تھا کہ 2019 کے مقابلے میں 2020 میں ایشیا بھر میں کوریائی ڈراموں کی مقبولیت میں چار گنا اضافہ ہوا۔اس حوالے سے لندن میں مقیم کے ڈراموں کی دلدادہ ٹیلر ڈیور رمبل کا کہنا تھا کہ ’مقبول ترین کوریائی ڈراموں میں آپ کو بہت سٹائل دیکھنے کو ملتا ہے، زرق برق لباس اور حقیقت سے دور کی ایک دنیا دکھائی جاتی ہے۔ یہی وجہ ہے کہ کوریائی ڈرامے حقیقت سے فرار کا بہترین ذریعہ بن چکے ہیں۔‘’گذشتہ چند تاریک برسوں کے بعد لوگ دلوں کو گرمانے والی انٹرٹینمنٹ  کی طرف کھچے چلے آ رہے ہیں۔‘ٹیلر ڈیور رمبل کے بقول کوریا کے ٹی وی شوز میں آپ کو ’بہت سے ایسی کہانیاں دیکھنے کو ملتی ہیں جو بڑی انوکھی ہوتی ہیں اور ان میں ایسے غیرمتوقع موڑ آتے ہیں جو آپ کو برطانوی یا امریکی چینلز پر کبھی بھی دکھائی نہیں دیتے۔‘ ان ڈراموں کی مقبولیت کی ایک اور وجہ یہ ہے کہ آپ انھیں پوری فیملی کے ساتھ دیکھ سکتے ہیں۔ ’ان میں ننگا پن یا سیکس بالکل نہیں ہوتا۔ کوریائی معاشرہ بہت قدامت پسند ہے، جس کا مطلب یہ ہے کہ ان کے زیادہ شوز ایسے ہوتے ہیں، یعنی مختلف ثقافتوں کے لوگوں کے لیے پرکشش ہوتے ہیں۔‘رمبل کہتی ہیں کہ آپ ان خوبیوں میں زبردست پروڈکشن اور بے حد خوبصورت مناظر کا اضافہ کر دیں تو یہ ڈرامے ’آپ کو ایک ایسے شاندار تجربے سے روشناس کرواتے ہیں جو آپ کو کسی دوسرے (چینل پر) دکھائی نہیں دیتا۔‘کے ڈراموں کی ایک خاص بات یہ ہے کہ ان میں آپ کو معاشرتی دباؤ کی ایسی کہانیاں دیکھنے کو ملتی ہیں جو مختلف ممالک کے نوجوانوں کو ان کی اپنی زندگی سے قریب لگتی ہیں۔   رمبل کے بقول جوں جوں امیر اور غریب کے درمیان فرق میں اضافہ ہو رہا ہے اور دوسری چیزوں میں بھی عدم مساوات بڑھتی جا رہی ہے، تو ایسے میں پیراسائیٹ میں کوریائی معاشرے کی دو انتہاؤں کو جس کھُلے انداز میں پیش کیا گیا ہے، بہت سے لوگوں کو اس میں اپنا آپ دکھائی دیتا ہے۔رمبل کے خیال میں سکوِڈ گیم میں بھی اس قسم کے نشتر پنہاں ہیں۔ ’اس (ڈرامے کے کردار) بہت سے مختلف مسائل کا سامنا کرتے ہیں، مثلاً قرض کا بوجھ اور اس کے ساتھ ساتھ اپنے خاندان کی دیکھ بھال، یہ چیز کسی حد تک موجودہ حالات کی عکاسی کرتی ہے جہاں دنیا ابھی تک وبا سے نکلنے کی کوشش کر رہی ہے، ایک ایسی وبا سے جس نے بہت سے لوگوں کی جان اجیرن کیے رکھی۔‘اور اگر آپ سکوڈ گیم کے شوقین ہیں تو یہ چھ ڈرامے بھی دیکھیے۔کریش لینڈِنگ آن یو (رومانونی ڈراموں سے شائقین کے لیے)،تصویر کا ذریعہNetflixطوفان، پیراگلائیڈنگ کی ناکام مہم اور شمالی و جنوبی کوریا کی سرحدوں سے ماورا محبت کی داستان۔ اگر آپ کے ڈراموں کی عجیب و غریب دنیا سے تعارف چاہتے ہیں تو شاید اس سے بہتر ڈرامہ کوئی اور نہ ہو۔اس ڈرامے کا مرکزی کردار جنوبی کوریائی حسینہ یون سیری ہے جو کہ نہ صرف ایک کامیاب کروڑ پتی کاروباری شخصیت ہے بلکہ منجھی ہوئی پیراگلائیڈر بھی۔ طوفان میں پھنس جانے کے بعد جب ان کا جہاز فضا میں پھٹ جاتا ہے اور انھیں ہوش آتا ہے تو وہ خود کو ایک جنگ زدہ علاقے میں پاتی ہیں۔ خوش قسمتی سے ان کا سامنا شمالی کوریا کے ایک فوجی، کیپٹن ری سے ہو جاتا ہے۔ یہاں سے محبت کی ایک ایسی داستان کا آغاز ہو جاتا ہے جس میں آپ کو ساز باز، سیاست، اور خوبصورت مزاح سب کچھ دیکھنے کو ملے گا۔،تصویر کا ذریعہNetflixوِنسنزو وکیل ہونے کے ساتھ ساتھ ایک اطالوی مافیا باس کے مشیر بھی ہیں۔ اپنے وطن کوریا واپس آنے کے بعد وہ ایک کمپنی کے بدعنوان سربراہ اور اس کے قریبی شخص سمیت شہر کے تمام بدمعاشوں  کا تیا پانچہ کرنے کی ٹھان لیتے ہیں۔یہ ڈرامہ ایک محبت نامہ ہے، جرم، گینگسٹرز اور ڈرامائی قانونی جنگ کے نام جسے آپ دیکھنا شروع کر دیں تو تمام قسطیں دیکھ کر ہی دم لیں گے۔اس ڈرامے میں بھوت ارتھ نامی لڑکی کے پیچھے پڑ جاتا ہے اور اس وقت تک اس کی جان نہ چھوڑنے کی دھمکی دیتا ہے جب تک وہ پہلی بار ہم بستری نہیں کر لیتی۔ ہم اس سے زیادہ کچھ بتائیں گے تو خدشہ ہے آپ کا مزا کرکرا ہو جائے گا۔،تصویر کا ذریعہNetflixاگر آپ 17ویں صدی کے ایک ولی عہد کی زندگی پر مبنی، عجیب و غریب  کرداروں سے لبریز ایک سنسی خیز ڈرامہ دیکھنا چاہتے ہیں تو یہ ڈرامہ آپ کی توقعات پر پورا اترے گا۔یہ داستان ہے وراثت کی جس میں آپ کو ایک بہت بڑے خاندان کے وارثوں اور ان کے ارد گرد کے افراد کے درمیان دوستی، دشمنی، عشق و محبت کی نہایت دلچسپ کہانیاں دیکھنے کو ملیں گی۔ اس ڈرامے کے کچھ مناظر تو ایسے ہیں کہ ان کے سامنے ’بولڈ اینڈ دا بیوٹی فُل‘ کے کردار بھی شرما جائیں۔سٹرانگ گرل بونگ سُون (سپر ہیروز کے شائقین کے لیے)اس ڈرامے کا مرکزی کردار ڈو بونگ سُون نامی ایک جوان خاتون ہے جسے ورثے میں بے پناہ جسمانی طاقت ملتی ہے اور اپنی تمام کوششوں کے باوجود وہ اپنی اس صلاحیت کو دنیا سے چھپا نہیں پاتی۔ اور جب اس راز سے پردہ اٹھتا ہے تو کچھ ساتھیوں کو جمع کر کے وہ جرائم کی دنیا کے بڑے بڑے ناموں کے خلاف ایک طویل جنگ شروع کر دیتی ہے۔
Fun Funkar,،تصویر کا ذریعہGetty Imagesاپنی ریلیز کے صرف دو ہفتوں کے اندر 'دی بیٹل ایٹ لیک چانگجن' باکس آفس پر 63 کروڑ 30 لاکھ ڈالر کما چکی ہےاس وقت دنیا میں سب سے بڑی فلم نئی جیمز بانڈ فلم ’نو ٹائم ٹو ڈائے‘ یا مارول کی ’شینگ چی اینڈ دی لیجنڈ آف دی ٹین رنگز‘ نہیں ہیں۔ بلکہ چینی پروپیگنڈا فلم ہے جو 1950 کی دہائی میں کوریا کی جنگ پر مبنی ہے۔ اس فلم میں دکھایا گیا ہے کہ کس طرح مشکلات کے باوجود چینی فوجی امریکی افواج کو شکست دیتے ہیں۔ اپنی ریلیز کے صرف دو ہفتوں میں ’دی بیٹل ایٹ لیک چانگجن‘ نامی یہ چینی فلم باکس آفس پر 63 کروڑ 30 لاکھ ڈالر کما چکی ہے۔ اس لحاظ سے یہ عالمی سطح پر معروف فلم ’شینگ چی اینڈ دی لیجنڈ آف دی ٹین رنگز‘ کی 40 کروڑ 20 لاکھ ڈالر کی آمدن سے کہیں زیادہ ہے۔ اور چینی فلم نے ایسا اس ہالی وڈ فلم کے مقابلے میں صرف نصف وقت میں کر دکھایا ہے۔ یہ آمدن کے لحاظ سے چین کی سب سے بڑی فلم بننے جا رہی ہے۔ چین میں کووڈ کی وبا سے متاثرہ فلموں کی صنعت کے لیے یہ اچھی خبر ہے کیونکہ وائرس کے پھیلاؤ کی صورتحال کے پیش نظر سینما کبھی بند ہوتے تھے تو کبھی کھول دیے جاتے تھے۔ یہ چینی ریاست کے لیے اس سے بھی اچھی خبر ہے۔ ماہرین سمجھتے ہیں کہ پروپیگنڈا کے ذریعے عوام کو متوجہ کرنے میں اس فلم نے بہترین فارمولا اپنایا ہے۔  لیکن ہالی وڈ کے لیے اس نے مزید چیلنجز کھڑے کر دیے ہیں کہ اس طرح کی ایک مقامی فلم نے چین میں کس طرح اتنی پذیرائی حاصل کر لی ہے جبکہ دنیا میں فلموں کی سب سے بڑی صنعت اسی ملک میں خاطر خواہ کارکردگی نہیں دکھا سکی۔ دی بیٹل ایٹ لیک چانگجن نامی اس فلم کو چینی حکومت نے کمیشن کیا تھا۔ حالیہ برسوں میں یہ ان متعدد قوم پرستی پر مبنی فلموں میں سے ایک ہے جو کمرشل سطح پر چین میں ہِٹ ہوئی ہیں۔ سنہ 2017 میں فلم ’ولف واریئر ٹو‘ میں دکھایا گیا تھا کہ کیسے ایک چینی فوجی نے افریقہ کے جنگ زدہ علاقے میں سینکڑوں لوگوں کو بچایا۔ اس نے صرف ایک ہفتے میں 1.6 ارب یوان کا ریکارڈ بنایا تھا۔ ،تصویر کا ذریعہGetty Imagesایک ماہر کے مطابق ایسا لگتا ہے جیسے یہ فلم دیکھنا چین میں حب الوطنی کا تقاضہ ہےلیک چانگجن میں سرد موسم کے دوران ایک بڑی جنگ کا منظر پیش کیا گیا ہے جسے چین کوریا کی جنگ کے دوران اہم موڑ تصور کرتا ہے۔ اس جنگ کو چین میں سرکاری سطح پر ’امریکی جارحیت اور کوریا کی مدد کی جنگ‘ کہا جاتا ہے۔ اس جھیل پر ہزاروں نوجوان چینی فوجی اپنی جان کی قربانی دیتے ہیں تاکہ امریکی افواج کے خلاف اہم فتح حاصل کی جاسکے۔ فلم ریویو کی ویب سائٹ ڈوبن پر اس فلم کو پسند کرنے والے ایک شخص نے لکھا ہے کہ ’میں فوجیوں کی قربانی سے بہت متاثر ہوا ہوں۔ موسم انتہائی سخت تھا لیکن وہ پھر بھی جیت گئے۔ مجھے ان پر بہت فخر ہے۔‘یہ حیرانی کی بات نہیں کہ یہ فلم اس وقت مشہور ہوئی ہے جب واشنگٹن اور بیجنگ کے درمیان تناؤ بڑھ رہا ہے۔جنوبی کیلیفورنیا کی یونیورسٹی میں پولیٹیکل سائنس کے پروفیسر ڈاکٹر سٹینلی روزن کہتے ہیں کہ ’ظاہر ہے اس کا تعلق امریکہ کے ساتھ جاری کشیدگی سے ہے۔ اور جس طرح بعض اوقات اس کی بالواسطہ طور پر تشہیر کی گئی ہے۔ لیکن یہ واضح ہے۔‘اس فلم کی کامیابی کی ایک اور وجہ فلم سٹوڈیو اور چینی حکام کے درمیان تعاون ہے۔ وہ اس چیز کو بھی کنٹرول کرسکتے ہیں کہ ایک وقت میں کتنی فلمیں اور کس طرح کی فلمیں دکھائی جاسکتی ہیں۔ اس وقت دی بیٹل ایٹ لیک چانگجن کو سینما میں بہت کم مقابلے کا سامنا ہے۔ ہالی وڈ کی بڑی فلمیں جیسے نو ٹائم ٹو ڈائے اور ڈیون کو چین میں اکتوبر کے اواخر میں پیش کیا جائے گا۔ حالانکہ یہ فلمیں دنیا بھر میں دکھائی جا رہی ہیں۔ یہ بھی پڑھیےطیارہ ہائی جیکنگ کی کہانی پر مبنی فلم ’بیل بوٹم‘ پر تین خلیجی ممالک میں پابندی کیوں’دی راک‘ جیسے ریسلر ہالی وڈ کے کامیاب سٹارز کیسے بن جاتے ہیں؟اداکارہ کرسٹین سٹیورٹ شہزادی ڈیانا کا کردار ادا کرتے ہوئے گھبرائیں کیوں؟ہم جنس تعلق میں بندھے سپرمین اور مسلمان سپر ہیرو جو نظریات بدل رہے ہیں،تصویر کا ذریعہGetty Imagesدی بیٹل ایٹ لیک چانگجن کے تین ہدایتکاراس چینی فلم کی ریلیز کا وقت بھی موزوں رہا کیوں کہ یکم اکتوبر کو چین میں تعطیلات کا آغاز ہوا تھا۔ رواں سال چین کی کمیونسٹ پارٹی اپنے 100ویں سالگرہ منا رہی ہے۔ڈاکٹر روزن کہتے ہیں کہ ’یہ تقریباً ایسا ہے جیسے یہ فلم دیکھنا حب الوطنی کا تقاضہ ہے۔‘نیدرلینڈز لیڈن ایشیا سینٹر کے ڈائریکٹر ڈاکٹر فلوریان شنائڈر کے مطابق ایسی پروپیگنڈا فلم دیکھنا چینی کمیونسٹ پارٹی کے اراکین کے لیے لازم ہوتا ہے۔ انھوں نے بی بی سی کو بتایا کہ ’(پارٹی کے) یونٹ اجتماعی طور پر یہ فلم دیکھنے کی تقاریب منعقد کرتے ہیں۔ نو کروڑ 50 لاکھ کارڈ ہولڈر ممبران سے باکس آفس پر واضح برتری یقینی ہوتی ہے۔‘اب تک آن لائن ریویو میں فلم پر مثبت تبصرے کیے جا رہے ہیں۔ لیکن کچھ لوگوں کی رائے میں یہ تبصرے مکمل طور پر درست نہیں کیونکہ تنقید کی سزا قید بھی ہوسکتی ہے۔ گذشتہ ہفتے سابق صحافی لو چینگپنگ کو سوشل میڈیا پر فلم میں چینی فوجیوں کے خلاف ’توہین آمیز تبصروں‘ کی وجہ سے حراست میں لیا گیا ہے۔پولیس نے کہا ہے کہ انھیں ’قومی شہدا کی عزت اور ساکھ کو نقصان پہنچانے پر‘ گرفتار کیا گیا ہے اور یہ کیس زیر تفتیش ہے۔ آئیووا سٹیٹ یونیورسٹی میں پولیٹیکل سائنس کے ماہر ڈاکٹر جوناتھن ہسید نے بی بی سی کو بتایا تھا کہ ’(چین میں) انٹرنیٹ پر ایسے نوجوانوں کی تعداد غیر متناسب ہے جو قوم پرست جذبات رکھتے ہیں۔‘’مگر ان آوازوں کو تقویت دی جاتی ہے کیونکہ ریاست کے خلاف جائز تنقید ناقابل قبول بنتی جا رہی ہے۔‘اس کے باوجود فلم کو دیگر بلاک بسٹر فلموں کے مقابلے زیادہ پذیرائی مل رہی ہے۔ ڈاکٹر روزن کا کہنا ہے کہ ’اطلاعات کے مطابق اس فلم کا بجٹ 20 کروڑ ڈالر تھا۔ پروڈکشن اور سپیشل ایفیکٹس کے لیے اس میں اچھا کام کیا گیا ہے۔ تینوں ہدایتکار اچھے داستان گو ہیں اور چین میں اپنی مقبولیت رکھتے ہیں۔‘ ،تصویر کا ذریعہGetty Imagesہالی وڈ یا کسی دوسرے غیر ملکی فلمساز کے لیے چین میں کامیابی حاصل کرنا آسان نہیں رہافلم کے ہدایتکار شین کیگ، سوئی ہارک اور ڈانٹے لیم بڑے فلمسازوں میں سے ہیں۔ سوئی سپیشل ایفیکٹس اور مارشل آرٹس کی فلموں کے لیے مشہور ہیں جبکہ لیم کی پذیرائی ان کے دھماکہ خیز اور ایکشن کے مناظر کے لیے ہے۔ شین چینی زندگی کے حساس موضوعات پر فلمیں بنا چکے ہیں۔چینی سوشل میڈیا سائٹ ویبو پر ایک شخص نے لکھا کہ ’ہمیں معلوم ہے کہ یہ حب الوطنی کے جذبات ابھارنے والی فلم ہے لیکن میں اسے دیکھتے ہوئے رو پڑا تھا۔ یہ حقیقت پر مبنی محسوس ہوئی۔‘چین کی ایک مقامی فلم کی اتنی کامیابی غیر ملکی فلمسازوں جیسے ہالی وڈ کی مشکلات کا سبب بن رہی ہے جس میں وہ چین جیسی بڑی مارکیٹ میں ناکام ہو رہے ہیں۔ چین میں غیر ملکی فلموں کا کوٹا ہوتا ہے جس میں ہر سال صرف 34 غیر ملکی فلمیں دکھانے کی اجازت ہے۔ مگر اس کے بھی کچھ توڑ موجود ہیں، جیسے اگر ہالی وڈ کے فلمساز کسی چینی کمپنی کے ساتھ مل کر فلم بنائیں تو اسے اس کوٹے میں شامل نہیں کیا جاتا۔ گذشتہ برس ایک رپورٹ کے مطابق ہالی وڈ کے فلمساز چینی مارکیٹ کے لیے اپنی فلمیں سینسر بھی کر رہے ہیں۔ اکثر بیجنگ میں سینسر بورڈ کو خوش کرنے کے لیے فلم میں کاسٹنگ، کونٹینٹ، ڈائیلاگ اور کہانی کو بدل دیا جاتا ہے۔ لیکن اس کے باوجود باکس آفس پر کامیابی کی کوئی ضمانت نہیں ہوتی۔ بعض مشترکہ طور پر بنائی فلمیں ناکام بھی ہوئی ہیں۔ افسانوی ایکشن فلم ’دی گریٹ وال (2016)‘ بنانے والے ہدایتکار ژانگ یمو اور اداکار میٹ ڈیمن انڈسٹری میں کافی مقبول رہے ہیں۔ لیکن انھیں اس فلم کی ’سفید فام مسیحا کی کہانی‘ پر چین اور امریکہ دونوں میں تنقید کا سامنا کرنا پڑا تھا۔ان مشکلات کے باوجود ماہرین نے بی بی سی کو بتایا ہے کہ غیر ملکی فلمساز اتنی جلدی ہار ماننے والے نہیں ہیں۔وہ کہتے ہیں کہ چین اور ہالی وڈ کو ایک دوسرے کی ضرورت ہے۔ ڈاکٹر روزن کے مطابق ’کووڈ کے بعد چین نمبر ون فلم مارکیٹ بننا چاہتا ہے۔ اور اسے ہالی وڈ کی بہترین کارکردگی والی فلموں کی بھی ضرورت ہے، خاص کر وہ فلمیں جو آئمیکس یا تھری ڈی پر دیکھی جاتی ہیں جن کی ٹکٹوں کے دام زیادہ ہوتے ہیں۔ اس سے انھیں شمالی امریکہ کی مارکیٹ سے سبقت حاصل کرنے میں مدد ملتی ہے۔‘’چینی فلموں کی پروڈکشن بہتر ہو رہی ہے جس کے ساتھ ہالی وڈ شاید غیر ضروری بنتا جائے۔ لیکن ہالی وڈ عالمی سطح پر کہانیاں بیان کرتا ہے جو چین نہیں کر سکتا یا ایسا نہیں کرے گا۔‘
Fun Funkar,،تصویر کا ذریعہGetty Imagesانڈیا میں نارکوٹکس کنٹرول بیورو کی ایک ٹیم نے تحقیقات کے لیے ممبئی میں اداکار شاہ رخ خان کے گھر چھاپہ مارا ہے۔ اس کارروائی کا تعلق شاہ رخ خان کے بیٹے آرین خان کے  سے ہے جو منشیات کے ایک معاملے میں زیرِ حراست ہیں۔خبر رساں ایجنسی اے این آئی کے مطابق این سی بی کی ٹیم جمعرات کو شاہ رخ خان کی رہائش گاہ ’منت‘ پہنچی۔شاہ رخ خان کے علاوہ این سی بی کی ایک ٹیم جمعرات کو اداکارہ اننیا پانڈے کے گھر بھی گئی ہے۔اننیا پانڈے اداکار چنکی پانڈے کی بیٹی اور شاہ رخ خان کی بیٹی سہانا خان کی قریبی دوست ہیں۔ این سی بی نے انھیں جمعرات کو پوچھ گچھ کے لیے بھی بلایا ہے۔شاہ رخ خان نے جمعرات کو ممبئی کی آرتھر روڈ جیل میں قید اپنے بیٹے آرین سے ملاقات بھی کی۔ یہ آرین کی گرفتاری کے بعد پہلا موقع تھا کہ شاہ رخ ان سے ملنے جیل پہنچے۔بمبئی ہائی کورٹ 26 اکتوبر کو اداکار شاہ رخ خان کے بیٹے آریان خان کی منشیات کیس میں ضمانت کی درخواست پر سماعت کرے گی۔ اس سے قبل ممبئی کی خصوصی عدالت نے بدھ کو آرین خان کی ضمانت کی درخواست مسترد کی تھی۔ عدالت نے ارباز مرچنٹ اور منمون دھمیچ کی ضمانت کی درخواستیں بھی مسترد کیں۔یہ تمام افراد منشیات کی خرید اور اسے استعمال کرنے کے الزامات کے تحت گذشتہ کئی دنوں سے زیر حراست ہیں۔آرین خان کو دو اکتوبر کی شام انڈیا میں منشیات کی روک تھام کے ادارے نارکوٹکس کنٹرول بورڈ (این سی بی) نے منشیات خریدنے اور استعمال کرنے کے الزامات کے تحت ایک ’ریو پارٹی‘ سے گرفتار کیا تھا۔آٹھ اکتوبر کو ممبئی کے میٹروپولیٹن مجسٹریٹ کی عدالت نے بھی آرین خان کی ضمانت کی درخواست کو مسترد کیا تھا اور سیشن کورٹ نے ان کا سات روزہ ریمانڈ بھی دیا تھا۔ اس ریمانڈ کے مکمل ہونے کے بعد انھیں 14 دن کے عدالتی ریمانڈ پر جیل بھیج دیا گیا تھا۔یہ بھی پڑھیےبالی وڈ میں منشیات کے استعمال کی کہانی’منشیات، رقص، موسیقی اور سیکس‘: انڈیا کی ریو پارٹیوں میں کیا کچھ ہوتا ہے؟بالی وڈ میں منشیات کا استعمال، دپیکا پاڈوکون سمیت متعدد ستارے تحقیقات کے لیے طلبآرین خان اور دیگر شریک ملزمان کو فی الحال ممبئی کی آرتھر روڈ جیل میں رکھا گیا ہے۔،تصویر کا ذریعہGetty Imagesآرین خان کے حوالے سے کہا گیا کہ انھیں ایک ریو پارٹی سے گرفتار کیا گیا تھا۔ریو پارٹیز کو انڈیا میں عموماً خفیہ طور پر منظم کیا جاتا ہے۔ ایسی پارٹیز میں منشیات، شراب، موسیقی، رقص اور بعض اوقات سیکس جیسے عوامل بھی شامل ہوتے ہیں۔انڈیا میں انسداد منشیات کے ادارے این سی بی کے ایک عہدیدار نے اپنا نام ظاہر نہ کرنے کی شرط پر بتایا کہ ’ریو پارٹیوں کا اہتمام صرف پارٹی سرکٹ سے تعلق رکھنے والے چند لوگوں کے لیے کیا جاتا ہے۔ نئے آنے والوں کو ان پارٹیوں میں شرکت کی اجازت نہیں ہوتی ہے اور اس کا مقصد یہ ہوتا ہے کہ پارٹی کے بارے میں معلومات عام لوگوں میں نہ پھیل جائے۔‘انھوں نے کہا کہ انڈیا میں ریو پارٹیاں منشیات استعمال کرنے اور اسے فروخت کرنے والوں کے لیے محفوظ مقامات ہیں۔ایک اور عہدیدار کے مطابق عموماً ریو پارٹیوں میں بڑی مقدار میں منشیات کا استعمال ہوتا ہے۔این سی بی نے کروز پر منعقدہ ریو پارٹی سے 13 گرام کوکین، پانچ گرام میفیڈرون اور ایکسٹسی کی 22 گولیاں ضبط کیں تھیں۔عہدیدار نے کہا کہ ’ریو پارٹیوں میں ایکسٹسی، کیٹامائن، ایم ڈی ایم اے، ایم ڈی اور چرس جیسی منشیات بھی استعمال کی جاتی ہیں۔‘پارٹی کے دوران بلند آواز میں الیکٹرک ٹرانس میوزک چلایا جاتا ہے تاکہ منشیات استعمال کرنے والے زیادہ دیر تک اسی موڈ میں رہیں۔ لوگ منشیات لیتے ہیں اور اس تیز موسیقی پر جھومتے ہیں۔عہدیدار کے مطابق ریو پارٹیاں 24 گھنٹوں سے لے کر تین، تین دنوں تک جاری رہتی ہیں۔
Fun Funkar,،تصویر کا ذریعہGetty Imagesایلک بالڈون فلم ’رسٹ ‘میں معاون پروڈیوسر ہیں، یہ فلم امریکی ریاست نیو میکسیکو میں بنائی جا رہی ہےامریکی ریاست نیو میکسیکو میں ایک ہالی وڈ فلم ’رسٹ‘ کے سیٹ پر اداکار ایلک بالڈون نے حادثاتی طور پر فلم میں استعمال ہونے والی بندوق (پروپ گن) سے فائرنگ کر کے ایک خاتون کو ہلاک جبکہ ایک شخص کو زخمی کر دیا ہے۔ نیو میکسیکو کی پولیس کے مطابق اداکار بالڈون نے 19 ویں صدی کے ایک مغربی کردار ’رسٹ‘ پر عکس بندی کے دوران اس بندوق سے فائرنگ کی تھی۔ان کی فائرنگ سے اس فلم کی ڈائریکٹر فوٹوگرافی ہیلینا ہچنز کو گولیاں لگیں انھیں ہسپتال منتقل کیا گیا مگر وہ زخموں کی تاب نہ لاتے ہوئے چل بسیں۔ اس فائرنگ میں زخمی ہونے والے فلم کے ڈائریکٹر کا ہنگامی بنیادوں پر علاج جاری ہے۔  اداکار بالڈون نے امریکی خبر رساں ادارے اے پی کو بتایا کہ بنا بارود کے گولیاں فائر کرنے میں غلطی سرزد ہوئی۔ 42 برس کی ہیلینا ہچنز اس فلم میں بطور ڈائریکٹر فوٹو گرافی کام کر رہی تھیں۔ فلم کے ڈائریکٹر 48 برس کے جوئل سوزا زخمی ہونے کے بعد ابھی زیر علاج ہیں۔ فلم بنانے کے لیے مشہور مقام بونینزا کریک رینچ میں پیش آنے والے واقعے کی پولیس نے تفتیش شروع کر دی ہے۔ تاہم ابھی تک پولیس نے باقاعدہ کوئی مقدمہ درج نہیں کیا ہے۔ فرانسیسی خبر رساں ادارے اے ایف پی کو سانٹا فے شیرف کے ترجمان نے ایک بیان میں کہا ہے کہ اداکار ایلک بالڈون نے تفتیش کاروں کو اس واقعے کی تفصیلات بتائی ہیں۔ ترجمان کے مطابق وہ رضاکارانہ طور پر پولیس کے پاس آئے اور پھر تفصیلات بتانے کے بعد وہاں سے چلے گئے۔  اس کی اپنی ذاتی ویب سائٹ کے مطابق ہیلینا ہچنز کا تعلق یوکرین سے ہے اور وہ آرکٹک سرکل میں سویت یونین کے ایک فوجی اڈے پر رہتی رہی ہیں۔انھوں نے یوکرین کے دارالحکومت کیوو سے صحافت میں تعلیم حاصل کی جبکہ لاس اینجلس سے فلم سے متعلق تعلیم حاصل کی۔ انھیں امریکہ کے ایک میگزین سائن میٹوگرافر نے سنہ 2019 میں رائزنگ سٹار قرار دیا تھا۔  سنہ 2020 میں ایڈم ایجبٹ مورٹیمر کی بنائی گئی ایکشن والی فلم ’آرکنیمی‘ میں انھوں نے بطور ڈائریکٹر فوٹو گرافی کام کیا تھا۔   ایڈم مورٹیمر نے اپنے ایک ٹویٹ میں کہا ہے کہ وہ ہلینا کی موت پر بہت افسردہ ہیں اور بہت غصے میں بھی کہ فلم سیٹ پر بھی یہ سب ہو سکتا ہے۔  اپنے ایک بیان میں انٹرنیشنل سائن میٹاگرافر گیولڈ کا کہنا تھا کہ ہیلینا ہیچنز کی موت کی خبر سے بہت صدمہ ہوا اور یہ بہت بڑا نقصان ہے۔ امریکہ میں فائرنگ: پانچ خونریز حالیہ واقعاتاٹلانٹا: مساج پارلرز پر حملوں میں چھ ایشیائی نژاد خواتین ہلاکامریکی ریاست کولوراڈو میں فائرنگ، پولیس اہلکار سمیت 10 افراد ہلاکگیولڈ کے صدر جان لنڈلے اور ایگزیکٹو ڈائریکٹر ریبیکا رہنے کا کہنا تھا کہ ابھی تفصیلات واضح نہیں ہیں مگر ہم مزید معلومات کے لیے کوشاں ہیں اور ہم اس افسوسناک واقعے کی مکمل تحقیقات کے حق میں ہیں۔ پولیس کے مطابق فلم کے سیٹ پر فائرنگ کے واقعے کی اطلاع ملتے ہی پولیس بونینزا کریک رینچ پر پہنچ گئی تھی۔ اداکار ایلک بالڈون جو اس فلم کے معاون پروڈیوسر بھی ہیں اور وہ اس فلم میں ایک ایسے غیر قانونی طور پر امریکہ میں مقیم شہری کا کردار ادا کرتے ہیں جس کے 13 برس کے پوتے کو ایک حادثاتی قتل میں سزا ہو جاتی ہے۔ 
Fun Funkar,،تصویر کا ذریعہGetty Imagesپاکستان کے معروف پاپ گلوکار علی عظمت کے حال ہی میں ملکہ ترنم نور جہاں کے بارے ایک یوٹیوب چینل کو دیے گئے بیان پر پاکستان میں سوشل میڈیا میں شدید ردعمل ظاہر کیا جا رہا ہے۔ دی کرنٹ نامی یوٹیوب چینل پر علی عظمت نے کہا کہ ’لاہور شہر میں رہتے ہوئے، نکریں پہن کر کھیلنے والے، گیارہ لوگ پیسے ملا کر گیند خریدنے والے، جب انھیں کوئی ایم ٹی وی کی ٹیپ لا کر دیتا ہے اور کہتا ہے کہ یہ آپ کا کلچرل وژن ہے، تو ہم نے اس کو یوں پکڑ لیا۔‘اس کی وجہ بیان کرتے ہوئے انھوں نے مزید کہا کہ ’ہماری اپنی سوسائٹی یا ہمارا اپنا کلچر ہمیں ایسی کوئی چیز نہیں دے رہا تھا۔ آپ رات کو ٹی وی لگاتے تھے تو ترنم میں ایک شو لگتا تھا، نور جہاں ساڑھی پہن کر، فل وڈے وڈے بُندے، اوور میک اپ کر کے وہ گاتی تھیں، ہمیں اس مائی سے چِڑ چڑھتی تھی۔‘انھوں نے کہا کہ ‘ہمیں چڑ چڑھتی تھی کہ یہ کیا ہمارے سامنے۔۔۔ کھڑا کر دیا ہے، ضروری ہے ہم یہ دیکھیں!‘اس کی وضاحت کرتے ہوئے انھوں کہا کہ ‘یہ میں آپ کو بچپن کی بات بتا رہا ہوں جب ہم نے دوسرے کلچر کو اپنایا۔‘علی عظمت کا یہ بیان دی کرنٹ کے ایک ایسے پروگرام میں دیا گیا جہاں پر پروگرام میں مرکزی بحث اس سوال پر ہو رہی تھی کہ کیا ریاست کو حق ہے کہ وہ معاشرتی اقدار کا تعین کرے۔ علی عظمت کے اس بیان پر سوشل میڈیا صارفین نے شدید غم و غصے کا اظہار کیا۔ صحافی شہزاد اقبال نے ٹوئٹر پر ایک پیغام میں کہا کہ ‘افسوس! یہ بیان ہی نہیں بلکہ پورا پروگرام دیکھنا دردناک تھا۔ جب آپ جنون اور علی عظمت کے جنونی مداح رہے ہوں، جب ان کے کانسرٹ میں شرکت کے لیے آپ نے والدین اور دوستوں سے پیسے ادھا لیے ہوں تو اس سے دل ٹوٹ جاتا ہے۔‘صارف صادق سلیم کو شاید بیان میں موجود رائے سے زیادہ اعتراض اس کے انداز پر تھا۔ ‘اپنی پسندیدہ شخصیت کا انتخاب دھیان سے کریں۔ جانچنے پر ان میں سے زیادہ تر باولے ہوتے ہیں۔ علی عظمت کی جانب سے ایک شرمناک بیان۔ ہم سب کی بھی ان کے بارے میں ماضی میں مختلف رائے ہوتی تھی مگر کہنے کا طریقہ ہوتا ہے۔‘صارف ملیکس نے مزاحیہ انداز میں کہا کہ ‘علی عظمت کو شرم آنی چاہیے کہ انھوں نے میڈم نور جہاں کو کیا کہا۔ اس ۔۔۔۔۔ کی ہمت!‘عبداللہ ستی نے کہا کہ ’یہ شرمناک ہے۔ میں بچپن سے علی عظمت کا مداح ہوں مگر پاکستان میں کسی کا بھی میڈیا نور جہاں کے رتبے سے موازنہ نہیں ہو سکتا۔‘صارف زینب نے کہا کہ ‘علی عظمت کا اس انداز میں ایک ایسی شخصیت کے بارے میں بات کرنا جنھوں نے بطور آرٹسٹ پاکستان کو اتنا کچھ دیا، افسوس ناک ہے۔ اور ایک ایسی شخصیت کے بارے میں جو اب ہم میں نہیں ہیں۔ مجھے اب بھی ان کے (میڈیا نور جہاں) کے گانے پسند ہیں۔‘ٹوئٹر پر عام آدمی کے ہینڈل سے ٹوئیٹ کرنے والے صارف نے کہا کہ ’مجھے نہیں سمجھ آتی کہ علی عظمت کے بیان پر اتنا غصہ کیوں ہے۔ بہت سے لوگ، مجھ سمیت، میڈیم نور جہاں کو پسند نہیں کرتے تھے (خدا جانے میڈیم کہاں سے آیا)۔ مگر یہ علی عظمت کی رائے ہے اور ہمیں کم از کم اسے برداشت کرنا چاہیے، اگر آپ اسے قبول نہیں کر سکتے یا عزت نہیں دے سکتے۔ انھیں اپنی رائے کا حق ہے۔ اس پر ان کی بےعزتی کیوں کریں۔‘فاطمہ عمران کا کہنا تھا کہ ’ہر کسی کو اپنی رائے کا حق ہے۔ مگر بطور ایک مشہور شخصت، اپنی رائے کے اظہار کے ساتھ ذمہ داری آتی ہے کیونکہ مشہور شخصیات کے مداح ہوتے ہیں جو انھیں فالو کرتے ہیں اور ان کے بیانات پڑھتے ہیں۔ ہاں میں علی عظمت سے مایوس ہوئی ہوں مگر اس کا یہ مطلب نہیں کہ میں انھیں اپنے جذبات کے اظہار کے لیے کینسل کر دوں۔‘‘انھیں اپنے خیالات کے اظہار کا حق ہے مگر دوبارہ بطور ایک مشہور شخصت میرے خیال میں انھیں ایک اور لیجنڈ کے بارے میں بات کرتے ہوئے ذرا احتیاط سے کام لینا چاہیے تھا۔ چاہے وہ اپنے بچپن کی بات کر رہے ہیں۔ اب یہ دیکھیں میرے ہاتھ اور آگے چلیں۔‘
Fun Funkar,،تصویر کا ذریعہGetty Imagesسوشل میڈیا پر کسی کو اس کی سالگرہ کی مبارکباد دینا کوئی انوکھی بات نہیں لیکن جب سیف علی خان کی بیٹی اور بالی وڈ اداکارہ سارہ علی خان نے انڈیا کے وزیر داخلہ امت شاہ کو ٹوئٹر پر ان کے جنم دن کی مبارکباد دی تو صارفین سے یہ بات ہضم نہ ہوئی۔سارہ کی اس ٹویٹ کے جواب میں سوشل میڈیا صارفین کا ردعمل کو کئی لوگ آرین خان کی گرفتاری اور اداکارہ اننیا پانڈے سے اینٹی نارکوٹکس بیورو (این سی بے) کی طرف سے کی جانے والی پوچھ گچھ کے تناظر میں دیکھ رہے ہیں۔ٹوئٹر پر کسی نے سارہ کی ٹویٹ کو مجبوری تو کسی نے کہا کہ سارہ نے ایسا اینٹی نارکوٹکس بیورو سے بچنے کے لیے کیا ہے۔واضح رہے کہ انڈیا میں نارکوٹکس کنٹرول بیورو کی ایک ٹیم نے دو دن قبل اداکار شاہ رخ خان کے ممبئی میں گھر پر چھاپہ مارا تھا۔ اس کارروائی کا تعلق شاہ رخ خان کے بیٹے آرین خان سے ہے جو منشیات کے ایک معاملے میں زیرِ حراست ہیں۔شاہ رخ خان کے علاوہ این سی بی کی ایک ٹیم جمعرات کو اداکارہ اننیا پانڈے کے گھر بھی گئی تھی۔ اننیا پانڈے اداکار چنکی پانڈے کی بیٹی اور شاہ رخ خان کی بیٹی سہانا خان کی قریبی دوست ہیں۔ این سی بی نے انھیں جمعرات اور جمعے کو پوچھ گچھ کے لیے بھی بلایا تھا۔شاہ رخ خان کے بیٹے کے خلاف ابھی تک کوئی ٹھوس شواہد سامنے نہیں آئے ہیں اور بعض افراد اسے انتقامی کارروائی بھی قرار دے رہے ہیں۔ واضح رہے کہ گزشتہ برس خود کشی کرنے والے بالی وڈ اداکار سوشانت سنگھ کی موت کے بعد سے انڈین حکام اس واقعے میں منشیات کے استعمال کے حوالے سے بھی تفتیش کر رہے ہیں اور اس سلسلے میں بالی وڈ ستاروں دپیکا پاڈوکون، سارہ علی خان، شردھا کپور، راکول پریت، شروتی مودی اور فیشن ڈیزائنر سیمیون کھمبٹا کو انسدادِ منشیات بیورو (این سی بی) طلب کیا گیا تھا۔سُشانت سنگھ کی موت کے بعد ان کی گرل فرینڈ ریا چکربرتی کو اُن کے لیے منشیات خریدنے کے الزام میں گرفتار کیا گیا تھا تاہم ریا نے اس الزام کی تردید کی تھی۔،تصویر کا ذریعہTwitter/@SaraAliKhanایک صارف انایا خان نے سارہ کی ٹویٹ کو شیئر کرتے ہوئے لکھا: ’سارہ اپنے آپ کو این سی بی کے چھاپے سے بچا رہی ہیں۔‘ایک اور صارف نے سارہ کو مخاطب کرتے ہوئے لکھا: ’سارہ آپ کی عمر 26 برس ہے اور آپ کوئی چار پانچ برس سے ٹوئٹر استعمال کر رہی ہوں گی۔ ایسا کیوں ہے کہ ہم آپ کو پہلی بار کسی کو سالگرہ کی مبارکباد دیتے ہوئے دیکھ رہے ہیں۔‘انھوں نے مزید لکھا: ’خیر شرمندہ ہونے کی ضرورت نہیں۔ ہم سب کو حقیقت معلوم ہے۔ سالگرہ مبارک امت جی۔‘،تصویر کا ذریعہTwitterامان جین نے لکھا: ’اس طرح آپ این سی بی کے چھاپے سے بچ سکتے ہیں۔‘ انھوں نے مزید لکھا: ’تمام ستاروں کے بچوں کو سارہ کی پیروی کرنی چاہیے۔‘ایک اور صارف نے سارہ کا مذاق اڑاتے ہوئے لکھا: ’دیدی ڈر گئیں۔‘للت مشرا نامی صارف نے لکھا: ’سارہ علی خان اب محفوظ ہیں۔ دیپیکا کو بچنے کے لیے مودی یا امت شاہ کو سالگرہ کی مبارکباد دینا ہو گی۔‘یہ بھی پڑھیے شاہ رخ خان اور اننیا پانڈے کے گھروں پر نارکوٹکس بیورو کے ’چھاپے‘شاہ رخ کے بیٹے آریان خان: ’لائن کنگ‘ سے نارکوٹکس کنٹرول بیورو کے چھاپے تکبالی وڈ میں منشیات کا استعمال، دپیکا پاڈوکون سمیت متعدد ستارے تحقیقات کے لیے طلب،تصویر کا ذریعہTwitter/@Lalitmishraایک اور صارف نے لکھا: کہ سارہ نے گھٹنے ٹیک دیے ہیں۔‘ انھوں نے مزید لکھا کہ ’بے جی پی یہی چاہتی ہے۔ ہتھیار ڈالنے اور غلامی میں زندگی پر مبارکباد۔‘اگر امت شاہ کے ٹوئٹر اکاؤنٹ کو دیکھا جائے تو انھوں نے ابھی تک تو سارہ کی برتھ ڈے وش کا جواب نہیں دیا لیکن امت شاہ کے نام سے بنے ایک جعلی اکاؤنٹ سے سارہ کی ٹویٹ کے جواب میں سالگرہ کا شکریہ ادا کرتے ہوئے طنزیہ انداز میں لکھا گیا:  برتھ ڈے وش کا شکریہ۔ میں اپنی پوری کوشش کروں گا۔۔۔‘،تصویر کا ذریعہTwitter/@Nasir_Chacha
Fun Funkar,24 اکتوبر 1991 کو اس خبر نے پوری اُردو دنیا کو اداس کر دیا کہ اُردو کی بے باک اور صاحب طرز ادیبہ عصمت چغتائی ممبئی میں وفات پا گئی ہیں۔ اس خبر کے ساتھ ہی ایک اور اطلاع بھی آئی جس نے عصمت چغتائی سے محبت کرنے والوں کو مزید دکھ میں مبتلا کیا اور وہ یہ کہ ان کی میت کو اُن کی وصیت کے مطابق سپرد خاک کرنے کی بجائے نذرِآتش کر دیا گیا ہے۔عصمت چغتائی 21 اگست 1915 کو اتر پردیش کے قصبہ بدایوں کے ایک متوسط گھرانے میں پیدا ہوئیں۔ ان کے والد مرزا قسیم بیگ چغتائی ڈپٹی کلکٹر کے عہدے پر فائز تھے۔ وہ اپنے دس بہن بھائیوں میں نویں نمبر پر تھیں۔ عصمت نے ہوش سنبھالا تو ان کے بڑے بھائی عظیم بیگ چغتائی ادب کے میدان میں جھنڈے گاڑ چکے تھے۔ چنانچہ جب انھوں نے لکھنا لکھانا شروع کیا تو اپنے ادبی پس منظر کی وجہ سے قدم جمانے میں زیادہ دیر نہیں لگی۔ جس وقت عصمت چغتائی نے ادبی دنیا میں قدم رکھا وہ اُردو کی ترقی پسند ادبی تحریک کا نقطہ آغاز تھا۔ پریم چند رخصت ہو چکے تھے اور منٹو، کرشن چندر، بیدی، غلام عباس، خواجہ احمد عباس اور کئی دوسرے اپنی نگارشات سے اردو ادب کو مالامال کر رہے تھے۔عصمت چغتائی کے گھرانے میں لڑکیوں کو اعلیٰ تعلیم دلوانے کا کوئی رجحان نہ تھا مگر عصمت کی ضد اور تعلیم میں ان کی دلچسپی کو دیکھتے ہوئے ان کے والد نے انھیں علی گڑھ اور بعدازاں لکھنؤ سے تعلیم حاصل کرنے کی اجازت دے دی۔ یہی وہ زمانہ تھا جب ان کی تحریریں ادبی جریدوں میں شائع ہونا شروع ہوئیں۔ عصمت چغتائی سے پہلے کئی خواتین ادبی دنیا میں قدم رکھ چکی تھیں مگر عصمت کے بے باک قلم نے بہت جلد پوری ادبی دنیا کی توجہ اپنی جانب مبذول کروا لی۔ عصمت چغتائی کو زبان و بیان پر غیر معمولی دسترس تھی۔ انھوں نے نثر کی ہر صنف میں اپنے نقوش ثبت کیے جن میں افسانہ، ناول، ڈرامہ، خاکہ، مضامین، سفرنامہ، آپ بیتی اور رپورتاژ شامل ہیں۔عصمت چغتائی اردو کی ترقی پسند ادبی تحریک کے ہراول دستے میں شامل تھیں۔ وہ غالباً اُردو کی پہلی ادیبہ تھیں جن کی کسی تحریر پر پابندی عائد ہوئی اور ان پر فحاشی کے الزام میں باقاعدہ مقدمہ چلا۔ یہ افسانہ ’لحاف‘ تھا جو بقول عصمت چغتائی کے ایک سچے واقعے پر مشتمل تھا۔ عصمت چغتائی نے اس مقدمے کا سامنا کیا اور عدالت نے انھیں باعزت بری کیا۔،تصویر کا ذریعہLihaf/Book Coverعصمت چغتائی اردو کی ترقی پسند ادبی تحریک کے ہراول دستے میں شامل تھیں۔عصمت چغتائی نے اپنی خودنوشت، سوانح عمری ’کاغذی ہےپیرہن‘ میں لکھا۔ ’لحاف نے مجھے بڑے جوتے کھلوائے۔ اس کہانی پر میری اور (میرے شوہر ) شاہد (لطیف) کی اتنی لڑائیاں ہوئیں کہ زندگی جنگ کا میدان بن گئی۔ مگر مجھے لحاف کی بہت بڑی قیمت ملی۔ ساری کوفت مٹ گئی۔ بہت دن بعد علی گڑھ گئی، وہ بیگم جن پر میں نے کہانی لکھی تھی، ان کے خیال سے رونگٹے کھڑے ہونے لگے۔ لوگوں نے انھیں بتا دیا تھا کہ لحاف ان پر لکھی گئی ہے۔‘’ایک دعوت میں ان سے سامنا ہو گیا۔ میرے پیروں تلے سے زمین کھسک گئی۔ انھوں نے اپنی بڑی بڑی آنکھوں سے میری طرف دیکھا اور پھول کی طرح کھل اٹھیں۔ بھیڑ چیرتی ہوئی لپکیں اور مجھے گلے لگا لیا۔ مجھے ایک طرف لے گئیں اور بولیں۔ پتہ ہے، میں نے طلاق لے کر دوسری شادی کر لی ہے۔ ماشااللہ میرا چاند سا بیٹا ہے۔‘’میرا جی چاہا کسی سے لپٹ کر زور زور سے روؤں۔ آنسو روکے نہ رُکے مگر میں قہقہے لگا رہی تھی۔ انھوں نے میری بڑی شاندار دعوت کی، میں مالا مال ہو گئی۔ ان کا پھول سا بچہ دیکھ کر مجھے ایسا لگا وہ میرا بھی کوئی ہے۔ میرے دماغ کا ٹکڑا۔ میرے ذہن کی جیتی جاگتی اولاد۔ میرے قلم کا بچہ! اور میں نے جان لیا کہ چٹان میں بھی پھول کھل سکتے ہیں۔ خون جگر سے سینچنے کی شرط ہے۔‘عصمت چغتائی نے اپنے بڑے بھائی عظیم بیگ چغتائی کی وفات پر ’دوزخی‘ کے عنوان سے ایک شاندار خاکہ تحریر کیا۔،تصویر کا ذریعہSABRINA LATEEFعصمت چغتائی اپنے شوہر شاہد لطیف کے ہمراہادب کے ناقدین نے اس خاکے کا بھرپور خیر مقدم کیا اور یہ اردو ادب  کا ایک شاہکار ادب پارہ قرار پایا۔ نثار احمد فاروقی کے الفاظ میں ’یہ سکیچ عصمت نے اپنے بھائی عظیم بیگ چغتائی پر لکھا ہے۔ مختصر ہونے کے باوصف، اس کی خوبی یہ ہے کہ زبان بہت سادہ اور دل میں اتر جانے والی ہے۔ یوں محسوس ہوتا ہے کہ اس کے لفظ لفظ میں خون کے آنسو جم گئے ہیں۔‘’صاف اور سہل زبان، دل کو ہلا دینے والا لب و لہجہ اور رونگٹے کھڑے کر دینے والی سنسنی۔ عصمت نے جو تاثر پیدا کرنا چاہا ہے اس میں وہ اپنے منشا سے زیادہ کامیاب ہوئی ہیں۔ اچھے خاکوں کی کتنی ہی مختصر فہرست بنائی جائے، دوزخی اگر اس میں شامل نہیں تو فہرست یقینا نامکمل رہے گی۔‘اس خاکے کا حوالہ منٹو کے اس خاکے میں بھی موجود ہے جو انھوں نے عصمت چغتائی پر لکھا تھا۔ منٹو لکھتے ہیں: ’ساقی میں دوزخی چھپا، میری بہن نے پڑھا اور مجھ سے کہا سعادت یہ عصمت کیسی بیہودہ عورت ہے کہ اپنے موئے بھائی کو بھی نہیں چھوڑا۔ کم بخت نے کیسی کیسی فضول باتیں لکھی ہیں، تو میں نے کہا اقبال! اگر تم مجھ پر ایسا ہی مضمون لکھنے کا وعدہ کرو تو میں ابھی مرنے کے لیے تیار ہوں۔‘بقول جگدیش چندر ودھاون ’اس سے بڑا خراج تحسین کوئی فن کار اپنے ہم عصر کو نہیں دے سکتا۔‘،تصویر کا ذریعہBeesvinSadi/ Aqeel Abbas Jafferyیہ عصمت چغتائی کی ابتدا تھی۔ اس کے بعد انھوں نے سینکڑوں افسانے، ڈرامے اور چند ناول اور ناولٹ تحریر کیے۔ ان کی خود نوشت سوانح عمری بھی ’کاغذی ہےپیرہن‘ کے عنوان سے منظرعام پر آئی۔ زندگی تو زندگی عصمت چغتائی اپنی موت کے بعد بھی دنیا کو چونکانے سے باز نہ آ سکیں اور ان کی وفات کے بعد انھیں سپرد خاک کرنے کی بجائے سپرد آتش کرنے کا فیصلہ ادبی دنیا میں موضوع بحث بن گیا۔مشہور ادیبہ قرۃ العین حیدر نے جمیل اختر کو دیے گئے اپنے ایک انٹرویو میں بتایا کہ 'عصمت آپا کے لیے یہ مشہور ہے کہ ان کی وصیت کے مطابق ان کو نذر آتش کیا گیا۔ یہ بالکل غلط ہے۔ جب ان کی کوئی عزیزہ (ان کی بھتیجی مدحت) پاکستان سے آئی تھیں تو فاتحہ خوانی کے لیے عصمت آپا بڑی بہن کے مزار پر گئی تھیں۔ عصمت آپا نے ایک طرف اشارہ کر کے ان سے کہا تھا، دیکھو یہ جگہ میں نے اپنے لیے محفوظ کر لی ہے۔‘ ،تصویر کا ذریعہFacebook/Ismat Chughtai Page’اصل واقعہ یہ تھا کہ ان کی بیٹی سیما نے ایک ہندو نوجوان سے سول میرج کر لی تھی۔ اس کا بیٹا عصمت آپا کو بےحد عزیز تھا اور وہ بھی اپنی نانی سے بہت محبت کرتا تھا۔ وہ لڑکا اپنے آپ کو اپنے باپ کے سماج کا ایک فرد گردانتا تھا چنانچہ جب عصمت آپا کا انتقال ہوا تو اس نے ان کو شمشان گھر پہنچا دیا لیکن یہ ان کی بدقسمتی ہے کہ وہ بیچاری زندگی میں بھی کچھ لوگوں کی طرف سے ملامت کا شکار رہیں اور مرنے کے بعد بھی۔‘مگر یہی قرۃ العین حیدر، عصمت چغتائی پر لکھے گئے اپنے خاکے 'لیڈی چنگیز خان' میں لکھتی ہیں: ’عصمت آپا اکثر کہتی تھیں، بھئی مجھے تو قبر سے بہت ڈر لگتا ہے، مٹی میں توپ دیتے ہیں، دم گھٹ جائے گا۔ ایک بار میں نے کہا، دم ہوتا ہی کہاں ہے جو گھٹ جائے گا۔ کہنے لگیں نہیں بھئی کیا پتہ کس وقت واپس آ جائے، بھئی میں تو اپنے آپ کو جلواؤں گی۔ عصمت کا کمال یہ تھا کہ جو کہتی تھیں کر بھی دکھاتی تھیں۔ مثال کے طور پر جب مجروح سلطان پوری وغیرہ ان کے انتقال کی خبر سن کر سیدھے چندن واڑی قبرستان پہنچے تو معلوم ہوا کہ ان کو ان کی وصیت کے مطابق سپرد برق کیا جا چکا ہے۔ انھوں نے یہ کہہ رکھا تھا کہ'جب میں مروں تو کسی کو اطلاع نہ دینا اور مجھے فوراً کریمیٹوریم میں پہنچا دینا۔‘جگدیش چندر ودھاون نے اپنی کتاب 'عصمت چغتائی، شخصیت اور فن' میں لکھا ہے کہ 'جنازے میں شامل ہونے والوں میں ان کی بیٹیوں اور نواسے کے علاوہ ڈاکٹر دھرم ویر بھارتی، پدما سچدیو کے شوہر سریندر سنگھ، نوٹیال اور وشوناتھ سچدیو تھے اور بس۔ عصمت کی وصیت کے مطابق گیٹ وے آف انڈیا میں ذرا دور گہرے سمندر میں ان کی بیٹی سیما نے ایک کشتی پر ان کے پھول رکھے اور ان کے نواسے نے انھیں سمندر کی نذر کر دیا۔‘،تصویر کا ذریعہBeesvinSadi/ Aqeel Abbas Jaffryجگدیش چندر ودھاون نے مزید لکھا ہے کہ 'عصمت چغتائی موت کے بعد بھی ایک ہنگامے کا موجب بن گئیں اور ایک شدید قسم کی بحث چھڑ گئی۔ یہ ایک جذباتی قسم کی بحث تھی جس کی شدت و حدت آج بھی محسوس ہوتی ہے۔ ان کے فیصلے پر انگلی اٹھانے والوں نے جذبات سے مغلوب ہوکر بہت کچھ کہہ ڈالا، اور کچھ ایسے بھی تھے جنھوں نے ان کے فیصلے کو قطعاً ان کا ذاتی معاملہ گردانا اور اسے خارج از بحث ٹھہرایا۔‘عصمت چغتائی کے انتقال کے دو ماہ بعد جنوری 1992 میں دہلی سے شائع ہونے والے مشہور ادبی جریدے 'بیسویں صدی‘ نے عصمت چغتائی کی یاد میں ایک خصوصی گوشہ شائع کیا جس میں ان کی وفات پر اردو کے صف اول کے ادیبوں کے تاثرات شامل کیے گئے۔ ان تمام ادیبوں نے عصمت چغتائی کے جسد خاکی کو جلائے جانے پر مختلف آرا کااظہار کیا۔مجروح سلطان پوری نے کہا کہ 'یہ ایک بہت ہی احمقانہ خواہش تھی، یہ کیسا سیکولر ازم ہے، دفنانے کے بجائے جلا دینا، کلچرل ویلیوز کو توڑنے کے لیے، نہ وہاں پر کوئی پوجا تھی نہ نماز، میں ان کی نعش سوزی میں نہیں گیا۔‘سلمیٰ صدیقی نے جو عصمت کی جگری دوست تھیں اپنے جذبات یوں پیش کیے۔ ’میں اس بات سے اتفاق نہیں کرتی، کیونکہ میں سوچتی ہوں کہ انسان کا اپنی روایات سے جڑا رہنا ہی بہتر ہوتا ہے۔ جب بھی ان سے مذہب کے متعلق بات کی تو انھوں نے یہی کہا کہ وہ جل جانا پسند کریں گی۔ وہ سیکولر تھیں مگر مذہب کے بارے میں خاص طور پر موت کے بعد کی زندگی کے بارے میں ان کے خیالات بہت گنجلک تھے۔‘اس کے برعکس ڈاکٹر راہی معصوم رضا نے عصمت کے فیصلے کے حق میں آواز بلند کی اور ان کے باغیانہ کردار کو سراہا۔ انھوں نے کہا ’یہ عصمت کی ذاتی خواہش تھی، اس سے کسی کو کوئی سروکار نہیں ہونا چاہیے کہ ان کی خواہش پر کوئی اعتراض کرے۔ وہ بہبود بشر کی قائل تھیں، میں انھیں سلام کرتا ہوں۔‘مسرور جہاں نے کہا کہ ’سچ تو یہ ہے کہ وہ جاتے جاتے بھی ایک دھماکہ کر گئیں۔ لوگ خفا ہوتے ہیں تو ہوتے رہیں۔ مذہب کے ٹھیکیدار انھیں بے دین اور مشرک کہتے ہیں، کہتے رہیں، انھوں نے قبر کے گوشہ عافیت کو آباد کرنے کی بجائے اپنا فانی جسم برقی مٹی کے سپرد کرنا پسند کیا اور مرتے مرتے بھی دوسروں کو جلانے کا سامان کر گئیں۔‘،تصویر کا ذریعہGoogleگوگل نے عصمت چغتائی کی سالگرہ کے موقع پر ان کا ڈوڈل بھی پیش کیا تھاعصمت کی بیٹی سیما ساہنی نے ان کے فیصلے پس پشت جو جذبہ کارفرما تھا اس کی وضاحت کرتے ہوئے کہا ’انھیں مرنے کے بعد دوبارہ پیدا ہونے کے نظریے (آواگون) میں پورا یقین تھا، خود کو نہ دفنانے کا فیصلہ اسلام کی بےحرمتی کرنا نہیں تھا۔ وہ سوچتی تھیں کہ اسلام عظیم اور اچھا مذہب ہے لیکن اس نے بدلتے ہوئے حالات کے ساتھ خود کو تبدیل نہیں کیا ہے۔ وہ ہندو ازم میں بھی بہت یقین رکھتی تھیں۔ ان کا کہنا تھا کہ یہ ایک عظیم فلاسفی ہے اور یہی وجہ ہے کہ ہندو ازم طویل عرصے سے زندہ ہے۔‘20ویں صدی کے اسی شمارے میں عصمت چغتائی کا ایک ایسا خط بھی شائع کیا گیا جس میں انھوں نے اپنی لاش کو جلائے جانے کی خواہش ظاہر کی تھی۔ انھوں نے یہ خط شری گنگادھرجی کے نام تحریر کیا تھا۔ جن کی کتاب ’ستی‘ انہیں بہت ناگوار گزری تھی۔ اس کتاب میں شری گنگا دھرجی نے ستی کی رسم کی حمایت کی تھی اور لکھا تھا کہ اس کی ترویج ہونی چاہیے۔‘عصمت چغتائی نے اس کتاب پر تبصرہ کرتے ہوئے گنگا دھرجی کو ایک طویل خط تحریر کیا جس میں انھوں نے ستی کی رسم کی مخالفت کرنے کے بعد لکھا تھا: ’مجھے قبر سے خوف آتا ہے میں تو بھسم ہونے کی وصیت کر چکی ہوں۔ یہ میرا جسم ہے میرا دل و دماغ ہے۔ میں جو چاہوں گی وہی ہو گا۔ میں تین یار روس جا چکی ہوں، یورپ بھی گھوما ہے بس امریکہ نہیں گئی ہوں۔ چین میں چار مہینے گھوم آئی ہوں۔ یورپ بھی خوب سیر کی مگر میں تو چڑیا کی ستی بھی برداشت نہیں کرسکتی۔ چور قاتل کو بھی زندہ جلانا برداشت نہیں کروں گی۔ آپ اپنی بیٹی بہو جلائیں گے تو میں بے بسی سے سہوں گی۔ آپ کو دعائیں نہیں دوں گی'۔عصمت چغتائی کے انتقال سے کچھ عرصے پہلے 20ویں صدی کی مدیرہ شمع افروز زیدی نے ان کا ایک طویل انٹرویو کیا جو خصوصی شمارے میں شائع ہوا۔ اس انٹرویو کے آخر میں شمع افروز زیدی نے لکھا کہ 'بات چیت کے دوران عصمت آپا نے مجھ پر ایک جگہ یہ منکشف کیا تھا کہ انھیں قبر کے اندھیروں سے بڑا خوف آتا ہے اور غالباً یہی وجہ تھی کہ ان کی وصیت کے مطابق ان کے جسد خاکی کو سپرد خاک کرنے کے بجائے آگ کے روشن شعلوں کی نذر کرکے راکھ کے ڈھیر میں تبدیل کر دیا گیا۔ تاہم اخباری خبر کے مطابق ان کے نواسے آشیش کا یہ بیان بڑا تکلیف دہ تھا کہ 'نانی بڑی سیکولر تھیں اور اسی لیے انہوں نے اپنی نعش کو چتا میں جلا دینے کی خواہش کا اظہار کیا تھا‘ اور میں سوچنے لگی کہ ہندوستان جیسے سیکولر ملک میں کیا ہر شخص کو اپنے سیکولر ازم کا ثبوت فراہم کرنے کے لیے بعد از مرگ خود کو چتا کے شعلوں کی نذر کرنا پڑے گا؟'قرۃ العین حیدر نے اپنی کتاب ’دامان باغباں‘ میں ایک اور تحریر میں عصمت چغتائی کی لاش کو جلائے جانے کا تقابل ن م راشد کی لاش کے جلائے جانے سے کیا اور لکھا کہ 'لندن میں ان کی وفات کے بعد ان کی انگریز بیوی نے ان بیچارے کو جلوا دیا۔ اس معاملہ میں نہ عصمت آپا قصووار ہیں نہ راشد صاحب۔ یہ مردہ بدست زندہ کی دوالمناک مثالیں تھیں'۔ حالانکہ شمع افروز زیدی کو دیے گئے عصمت چغتائی کے انٹرویو اور شری گنگا دھرجی کو تحریر کیے گئے خط سے بالکل واضح ہوتا ہے کہ عصمت چغتائی کی لاش کا جلایا جانا ان کی ذاتی خواہش کی تکمیل تھی نہ کہ مردہ بدست زندہ کی مثال۔
Fun Funkar,فجر کا وقت، گہرے بادل اور ہلکی پھواررات کی تاریکی سے پھوٹتی پو کا دلکش نظارہاور خاموش فضاؤں میں گھلتے سریہ منظر ہے کراچی کے قدیم گارڈن کے علاقے میں واقع ایک دس منزلہ عمارت کی چھت کا، جہاں علی الصبح نوجوان قوال احمد صامی اپنے بڑے بھائی عروج صامی سے گائیکی کی تعلیم لے رہے ہیں جبکہ ان کے دوسرے بھائی عظیم صامی طبلے پر سنگت کر رہے ہیں۔احمد صامی کہتے ہیں کہ ’ہم نے جو خیال گایا ہے وہ راگ گوجری توڑی میں تھا، یہ بندش تان راس صاحب کی بندش مانی جاتی ہے، جو تین تال میں ہے اور بعد از نماز فجر، صبح کا جو پہلا حصہ ہوتا ہے، وہ خاص وقت ہے اس راگ کا۔‘احمد صامی بین الاقوامی شہرت یافتہ قوال نصیرالدین صامی کے بیٹے ہیں۔ احمد اور ان کے تین بڑے بھائی بھی اپنے والد کی طرح قوال ہیں۔وہ اپنا تعلق دلی کے قدیم ’قوال بچہ‘ گھرانے سے بتاتے ہیں۔قوال بچہ گھرانہ اس کو کہا جاتا ہے جن کا تعلق براہ راست برصغیر پاک و ہند کے مشہور شاعر حضرت امیر خسرو سے بنتا ہے۔احمد کہتے ہیں کہ ان کے خاندان میں قوالی سیکھنے کی تربیت کا سلسلہ بچپن سے ہی شروع ہو جاتا ہے۔’ہم نے اپنے بچپن سے اپنے کانوں میں جو آوازیں پڑتی سنیں، وہ ہمیں بھا گئیں۔ پندرہ، بیس سال سے پوپ اور راک (میوزک) ایک رواج میں آ گیا ہے جو اچھی بات ہے لیکن جو چیز ہمیں قوالی سے حاصل ہوئی وہ شاید ان دونوں اصناف میں نہیں اور اس دور میں جو کہ پوپ اور راک کا ہی دور ہے، قوالی کا ایسے ماحول میں قائم ہونا بھی ایک بہت بڑی بات ہے۔‘صامی برادران اور پاکستان اور انڈیا مین بسنے والے چند قوال بچہ گھرانوں میں سے ایک ہیں۔لیکن احمد صامی دعویٰ کرتے ہیں کہ ان کا گھرانہ، برصغیر میں بسنے والے دیگر قوال بچہ گھرانوں میں اپنی ایک منفرد حیثیت رکھتا ہے۔تقریباً ایک گھنٹہ کھلے آسمان تلے، ہلکی پھوار اور ٹھنڈی ہوا کے جھونکوں میں ریاضت کے بعد عقبی کمرے میں ہمارے ساتھ گرما گرم حلوہ پوری کا ناشتہ کرتے ہوئے احمد نے بتایا کہ ’ہمارا شمار دلی کے قوال بچہ گھرانوں میں ہوتا ہے جن کو یہ شرف حاصل ہے کہ ان کا تعلق حضرت امیرخسرو سے ہے۔‘’یہ قوالی جو ہے ہمارے پاس ساڑھے سات سو سال سے ہے، اور یہ دین ہے حضرت امیرخسرو کی۔ ان کے ایک واحد شاگرد جن کا نام میاں صامت ہے، دنیا انھیں صامت بن ابراہیم کے نام سے جانتی ہے۔ جن کو حضرت امیرخسرو نے خیال اور قوالی دونوں کی تعلیم دی۔ ان کے ذریعے گائیکی کی یہ دو اصناف سینہ بہ سینہ یہاں تک پہنچیں۔‘انھوں نے مزید کہا کہ ’یہ دونوں اصناف ایک ساتھ برصغیر پاک و ہند بلکہ دنیا بھر میں کسی بھی اور قوال گھرانے کے پاس نہیں ہیں۔ ہمارے ہی گھرانے سے یہ علم گائیکی آئندہ نسلوں کو بھی منتقل ہوتا رہے گا۔‘برصغیر پاک و ہند میں قوالی کی ابتدا خانقاہوں اور درگاہوں سے ہوئی جہاں پہلے بغیر میوزک کے سادہ انداز میں محفل سماع ہوا کرتی تھیں۔ تاریخ دانوں کایہ ماننا ہے کہ ساز و راگ کے ساتھ محفل سماع میں جدت حضرت امیر خسرو 17ویں صدی میں لائے تھے۔وہ برصغیرکی مشہور صوفی ہستی حضرت نظام الدین اولیا کے شاگرد تھے۔ اسی وجہ سے حضرت نظام الدین اولیا کے مزار کو قوالی کی ’جائے پیدائش‘ کہا جاتا ہے۔پاکستان میں قوالی کی آمد لگ بھگ 1940 کے عشرے میں ہوئی تھی جب پہلے قوال استاد کلن خان دلی سے ہجرت کر کے کراچی کے علاقے گارڈن میں آ کر ایک ’جھگی‘ میں آباد ہوئے تھے۔ان کے پیچھے پیچھے دیگر چار قوال، جن میں نصیرالدین صامی، منشی رضی الدین، منظور نیازی اور بہاؤالدین شامل ہیں، وہ بھی گارڈن کے ہی علاقے میں واقع ’میگھ جی بھگوان جی‘ سٹریٹ میں آ کر بس گئے۔تقسیم ہندوستان کے وقت مزید پچیس کے قریب قوالوں کے خاندان سنہ 1950 میں گارڈن کے ہی علاقے میں آ کر جھگیوں میں بس گئے۔یہ بھی پڑھیے لسوڑی شاہ کا نصرت، نصرت فتح علی خان کیسے بنابرطانوی بینڈ کولڈ پلے کا امجد صابری کو خراج عقیدتبڑے غلام علی خان: کلاسیکی موسیقی کے عظیم فنکار پاکستان چھوڑ کر انڈیا کیوں چلے گئے تھےیہ خاندان اپنا تعلق انڈیا کے شہروں دلی، حیدرآباد دکن، اسکندر آباد، اترولی، ہاپوڑ وغیرہ سے بتاتے ہیں۔1990 کی دہائی میں اس جگہ کے مالک نے قوالوں کی جھگیوں کو اپنی زمین سے ہٹایا تو اس وقت کی حکومت نے ان قوالوں کو میگھ جی بھگوان جی سٹریٹ میں آباد کر دیا۔یوں میگھ جی بھگوان جی سٹریٹ کا نام ’قوال گلی‘ پڑ گیا۔کہا جاتا ہے کہ پاکستان میں ’قوال بچہ گھرانوں‘ کی سب سے بڑی آبادی کراچی کی اس قوال گلی میں آباد ہے۔ جہاں پر نسل در نسل قوالی سکھانے اور گانے کا سلسلہ تاحال جاری ہے۔اگرچہ دنیا کے نقشے پر شاید قوال گلی کہیں ڈھونڈنے سے بھی نہ ملے لیکن یہاں پر رہنے والے قوال حضرات کم و بیش آدھی دنیا میں جا کر اپنے فن کا مظاہرہ کر چکے ہیں۔احمد صامی فخر سے بتاتے ہیں کہ ’قوال گلی پاکستان کی واحد آبادی ہے جہاں چھوٹے سے علاقے میں سات صدارتی ایوارڈ (قوالوں نے حاصل کیے) ہیں۔‘اسی اہمیت کو مدنظر رکھتے ہوئے حکومت نے اس علاقے کی ایک شاہراہ اور پانچ گلیوں کو چھ مشہور قوالوں کے نام سے منسوب کیا۔انھی گلیوں سے گزرتے ہوئے احمد صامی اپنی برادری کے بزرگوں کو سلام کرتے اور نوجوانوں سے مصافحہ کرتے ہوئے بتاتے ہیں کہ قوال گلی میں رات کے اوقات میں کسی گھر سے ریاضت کی آواز گونجتی ہے تو کہیں طبلے کی تھاپ سننے کو ملتی ہے۔ ’قوال گھرانوں کے افراد رات کو جاگتے اور دن کو سوتے ہیں کیونکہ سماع کی محفلیں شام کے اوقات میں منعقد کرائی جاتی ہیں جو اکثر و بیشتر رات گئے تک یا علی الصبح تک جاری رہتی ہیں۔‘گذشتہ تین دہائیوں میں جیسے جیسے قوال حضرات کے معاشی حالات بہتر ہوتے گئے ویسے ویسے اس علاقے میں بوسیدہ گھروں کی جگہ کثیر المنزلہ فلیٹس تعمیر ہو گئے۔اگرچہ قوال گلی کراچی میں واقع متوسط طبقے سے تعلق رکھنے والے افراد کی دیگر آبادیوں کی طرح ہی گنجان آباد ہے لیکن علاقہ کے مکین کہتے ہیں کہ ان کی برادری کے افراد کے رہن سہن کا طریقہ دیگرعلاقوں سے منفرد ہے۔ایک تنگ زینے پر چڑھتے ہوئے ہم ایک چھوٹے سے دو منزلہ مکان کی بالائی منزل پر پہنچے جہاں قوال سہیل خسرو نظامی ہارمونیم پر ریاضت میں مصروف تھے جبکہ ان کا چار سال کا بھانجا محمد حسین خاموشی سے ان کے پاس چٹائی پر بیٹھا ان کی گائیکی سن رہا تھا۔عقب میں ایک طرف چاندی کا پان دان جبکہ دوسری طرف اگال دان رکھے ہوئے ہیں۔سہیل خسرو نظامی بتاتے ہیں کہ ’یہاں ساٹھ سے ستر کے قریب خاندان آباد ہیں جو ایک ہی برادری سے تعلق رکھنے کی وجہ سے ہم پیشہ بھی ہیں اور آپس میں رشتہ داربھی۔‘قوال برادری کے رہن سہن کے بارے میں بتاتے ہوئے وہ کہتے ہیں کہ ’اس (قوال) گلی میں ادب و آداب بہت ہیں جو دیگر محلوں میں نہیں۔ یہ اس لیے ہے کہ حضرت نظام الدین اولیا قوال حضرات کو تخت پر بٹھاتے تھے اور خود نیچے بیٹھے تھے اور پھر خود ان کو چھوڑنے کے لیے جاتے تھے۔‘قوال گلی کا کلچر بہت ہی دلچسپ ہے۔ یہاں ایک طرف قوال اور دوسری طرف قصائی (جو قریشی برادری ہے) تین دہائیوں سے ایک ساتھ، ایک ہی محلے میں رہ رہے ہیں۔دن کے وقت قوال گلی میں ایک طرف قوالوں کے گھروں سے ہارمونیم و طبلے کی تھاپ پر مدھرراگ و الاپ کی آوازیں سننے کو ملتی ہیں جبکہ دوسری طرف گلیوں میں گوشت کی دکانوں پر چھریاں اور بگدے چلنے کی آوازیں کانوں میں پڑتی ہیں۔مشہور قوال مرحوم بہاؤالدین کے بیٹے ظفیر بہاؤالدین سے قوال گلی میں ایک سنوکر کی دکان کے باہر ملاقات ہوئی جہاں وہ ایک قصائی کی دکان پر بیٹھے دوستوں سے گپ شپ میں مصروف تھے۔جب ان سے حال احوال پوچھا گیا تو انھوں نے مسکراتے ہوئے بتایا کہ ’گذشتہ ایک سال سے ان کا اور ان کے دوست قوالوں کا زیادہ تر وقت سنوکر کی دکانوں پر گزر رہا ہے کیونکہ جب سے حکومت نے کورونا کی وبا کی روک تھام کی غرض سے عوامی اجتماعات پر پابندی لگائی ہے تب سے ان کا کاروبار بری طرح متاثر ہوا۔‘قوالوں اور قصائیوں کے ہمسائیگی کے بارے میں وہ کہتے ہیں کہ ’یہ ایک منفرد امتزاج ہے کہ ایک طرف حساس طبیعت رکھنے والے فنکار رہتے ہیں تو دوسری طرف انھی کے درمیان قصاب بھی رہتے ہیں جو طبیعتاً سخت مزاج رکھتے ہیں۔‘دونوں برادریوں کا نہ صرف پیشہ بلکہ زندگی کے شب و روز گرانے کا انداز بھی ایک دوسرے کے برعکس ہے۔ مثلاَ قصائی دن کو مزدوری کرتے اور رات کو سوتے ہیں جبکہ قوال رات بھر ریاضت اور فنکشنز کرتے ہیں اور دن کے وقت سوتے ہیں۔اس سوال کا جواب دیتے ہوئے کہ کیا دونوں برادریوں میں کوئی تنازع ہوا ہے، وہ کہتے ہیں کہ ’وہ لوگ بھی عادی ہو گئے ہیں اس لیے وہ ہمارے پیشے کی وجہ سے تنگ نہیں ہوتے۔‘قوالی عام طور پر مرد حضرات کا پیشہ ہے، معاشرتی طور پر گھرانوں کی خواتین کے قوالی گانے کی حوصلہ افزائی نہیں کی جاتی اور اسی لیے پاکستان اور انڈیا میں خواتین صرف ثنا خواں اور نعت خواں تک خود کو محدود رکھتی ہیں۔قوال سہیل خسرو کہتے ہیں کہ ان کی برادری میں معاشرتی طور پرخواتین کے قوالی گانے کی حوصلہ افرائی نہیں کی جاتی تاہم وہ مسکراتے ہوئے بتاتے ہیں کہ ’ہماری برادری کی ایک بڑی دلچسپ رسم ہے کہ یہاں جب کسی کی شادی ہوتی ہے خواہ وہ لڑکا ہو یا لڑکی اسے اپنی شادی کے موقع پرخود گانا گانا ہوتا ہے۔‘جب ان سے پوچھا گیا کہ اگر کوئی لڑکا یا لڑکی اپنی شادی کے موقع پر گانا نہ گائے تو وہ کہتے ہیں کہ ’اگروہ نہ گائے تو اسے برا سمجھا جاتا ہے۔ لہٰذا دولہا یا دولہن دونوں اس موقع پر کچھ نہ کچھ ضرور گنگناتے ہیں۔‘
Fun Funkar,’میری فیملی بٹ ہے جو خالص پنجابی ہیں تو ہمارے گھر میں تو ڈھولکی پر بھی سب کو بُلا لیا جاتا تھا اور بہت ہلا گلا اور ڈانس کیا جاتا۔ احسن اور منال کی شادی پر بھی یہ سب ہوا لیکن ہم لوگوں نے کچھ زیادہ ہی شور شرابہ کیا تھا۔‘یہ کہنا ہے اداکار منیب بٹ کا جو سوشل میڈیا پر کافی زیادہ متحرک ہونے کی وجہ سے اکثر خبروں میں رہتے ہیں۔اکثر سوشل میڈیا پر صارفین منیب بٹ اور ان کی اہلیہ ایمن خان کا موازنہ منال خان اور ان کے شوہر احسن محسن اکرم کی جوڑی سے کرتے ہیں لیکن منیب کا کہنا ہے کہ یہ موازنہ درست نہیں اور انھیں یہ بہت عجیب لگتا ہے۔صحافی براق شبیر سے بی بی سی کے لیے بات کرتے ہوئے اُن کا کہنا تھا کہ ’میرا اور احسن کا موازنہ بنتا ہی نہیں۔ احسن اپنی جگہ اور میں اپنی جگہ ہوں لیکن ہمارے معاشرے میں ہر تین میں سے ایک شخص کی عادت ہے کہ وہ لوگوں کے گھروں میں گھس جاتا ہے اور آگ لگاتا ہے۔‘ واضح رہے کہ منیب بٹ کی اہلیہ اداکارہ ایمن خان اداکارہ منال خان کی جڑواں بہن ہیں اور حال ہی میں منال کی اداکار احسن محسن اکرم کے ساتھ شادی کی تصاویر سوشل میڈیا پر کافی وائرل بھی ہوئی تھیں۔منیب نے کہا کہ ہماری شادی پر گیارہ فنکشنز کا اہتمام کیا گیا جس کی ایک وجہ یہ تھی کہ تب کووڈ 19 نہیں تھا۔اس سوال کے جواب میں کہ ایمن خان شادی کے بعد سکرین سے غائب کیوں ہو گئیں ہیں، منیب نے کہا کہ یہ ان کی اہلیہ کا اپنا فیصلہ ہے اور انھوں نے اس بارے میں کبھی اپنی بیوی پر دباؤ نہیں ڈالا۔انھوں نے کہا کہ ’مجھے لگتا ہے کہ شوہر اور بیوی کا رشتہ باہمی رضا مندی سے چلتا ہے۔ اگر میری بیوی کوئی کام کرنا چاہتی ہے تو بطور شوہر میرا فرض ہے کہ میں اس کو سپورٹ کروں اور اگر میری بیوی فیملی کو وقت دینا چاہتی ہے تو میں اسے پھر بھی سپورٹ کرتا ہوں۔‘منیب نے مزید کہا کہ ’میں اسے (بیوی کو) یہ نہیں کہتا کہ تم نے کام نہیں کرنا اور نہ میں کہتا ہوں کہ تم نے کام کرنا ہے۔ یہ اس کی اپنی مرضی اور اپنی زندگی ہے۔‘’وہ میری بیوی ہونے سے پہلے ایمن خان ہے۔ اگر میں اس پر رعب جمانا شروع کر دوں تو پھر ہمارا جھگڑا ہی ہو گا اور ہم خوش نہیں رہ سکتے۔ ایمن اپنے فیصلے خود لیتی ہے میرا اس میں عمل دخل نہیں لیکن لوگوں نے مجھے ولن بنا دیا کہ میں نے ایمن سے کام چھڑوا دیا۔‘اپنی بیٹی امل کے بارے میں بات کرتے ہوئے منیب نے بتایا کہ وہ اتنی پیاری ہے کہ سب کی توجہ حاصل کر لیتی ہے۔’اسے پیار کرنے والے بہت سے لوگ ہیں۔ مجھے جب جب لوگ ملتے ہیں امل کی بہت تعریفیں کرتے ہیں اور اس کے لیے دعائیں کرتے ہیں۔ بہت بڑے بڑے نام ہیں جو میری بیٹی سے ملنے ہماری گھر آتے ہیں۔ وہ بہت ہی پیاری ہے۔‘منیب بٹ کا  کا ڈرامہ ’بد دعا‘ آج کل آن ائیر ہے اور اس میں وہ ’جنید‘ کے نام سے اپنا کردار نبھا رہے ہیں۔اس ڈرامے کی ابتدائی اقساط میں منیب بٹ کو بظاہر منفی کردار میں دکھایا گیا ہے لیکن منیب نے بتایا کہ کچھ مزید اقساط کے بعد ان کا کردار کھل کر سامنے آئے گا۔’ابھی تو ڈرامہ شروع ہوا ہے اور میرے کردار کے بہت سے رنگ سامنے آنا باقی ہیں۔ ڈرامے کے رائٹر نے بہت عمدہ کام کیا ہے۔‘منیب بٹ کہتے ہیں کہ ’ایک تو ہوتا ہے کہ بالکل ہی منفی کردار دکھایا جاتا ہے اور ایک بالکل مثبت دکھایا جاتا ہے۔  ڈرامہ 'بد دعا' کو ابھی دیکھنے والوں کو لگے گا کہ میرا کردار تھوڑا فلرٹی اور پلے بوائے جیسا ہے لیکن آہستہ آہستہ اس کردار کے بہت سے رنگ سامنے آنے والے ہیں۔‘صحافی براق شبیر کے اس سوال کے جواب میں کہ کیا چھوٹی سکرین پر مرد اداکاروں کے لیے بہت محدود آپشن ہیں، منیب بٹ نے کہا کہ کچھ حد تک یہ بات درست ہے۔یہ بھی پڑھیے علی عباس: ’سوشل میڈیا پر فنکاروں کی جوڑیاں بِکتی ہیں اور فالوور بھی‘سجل علی کے ساتھ موازنہ کرنا ٹھیک ہے مگر مقابلہ کرنا ٹھیک نہیں: صبور علی’اگر میں بیٹیوں کا باپ نہ ہوتا تو شاید اتنا پراگریسیو نہ ہوتا‘،تصویر کا ذریعہARY Digitalوہ کہتے ہیں کہ ’ہماری ٹی وی سکرین زیادہ تر گھروں میں چلتی ہیں تو ہمیں پہچاننے والے 10 لوگوں میں سے آٹھ تو خواتین ہوتی ہیں کیونکہ مرد حضرات بہت کم ڈرامے دیکھتے ہیں۔ تو پھر ظاہر ہے کہ آپ جب خواتین کے لیے ڈرامہ بنا رہے ہیں تو پھر آپ کو ان سے متعلقہ مواد رکھنا ہو گا، ان سے متعقلہ کردار رکھنے ہیں تو پھر خواتین کے لیے خواتین ہی ہو سکتی ہیں۔‘انھوں نے اپنی بات کی مزید وضاحت کرتے ہوئے کہا کہ لیکن بہت سے ڈرامے ایسے بھی ہیں جن میں مردوں کے لیے بہت مضبوط کردار ہوتا ہے اور ان کا ڈرامہ ’بد دعا‘ اس کی ایک مثال ہے۔ منیب بٹ نے کہا کہ ’آپ آنے والی قسطوں میں دیکھیں گے کہ جنید کا کردار بہت مضبوط ہے۔ یہ مضبوط کردار آگے جا کر ڈرامے کے باقی اداکاروں کو بھی نمایاں کرے گا۔‘ایک سوال کے جواب میں منیب نے کہا کہ کسی بھی پراجیکٹ کا انتخاب کرتے ہوئے سوشل میڈیا کا اثر لازمی طور پر پوتا ہے۔وہ کہتے ہیں کہ ’یہ سب سے بڑا جھوٹ ہو گا اگر میں یہ کہوں کہ مجھے سوشل میڈیا پر آنے والے ردعمل سے کوئی فرق نہیں پڑتا۔‘’سوشل میڈیا پر ہم اپنے ناظرین سے بات کر سکتے ہیں، ہمیں سوشل میڈیا سے پتہ چلتا ہے کہ ناظرین کیا رائے رکھتے ہیں، جیسے ہی یوٹیوب پر ڈرامہ اپ لوڈ ہوتا ہے تو فوراً انسٹا گرام پر رائے آنا شروع ہو جاتی ہے۔ اکثر ہمیں ہماری غلطیوں کے بارے میں یوٹیوب کے ناظرین یا ناقدین بتا رہے ہوتے ہیں۔‘وہ مزید کہتے ہیں کہ ’جب آپ کوئی نیا براجیکٹ کر رہے ہوتے ہیں تو آپ یہ سوچتے ہیں کہ کہیں اس پر سخت ردعمل تو نہیں آئے گا، کہیں اس سے میرا کریئر اور پرفارمنس نظر انداز تو نہیں ہو گی۔‘اپنی ذاتی زندگی میں سوشل میڈیا کے استعمال پر بات کرتے ہوئے منیب بٹ نے کہا کہ وہ اپنی، اپنی اہلیہ اور بیٹی کی سالگرہ کی تصاویر شیئر کرتے رہتے ہیں۔،تصویر کا ذریعہIG/MuneebButt’میرے خیال میں خوشی ایک ایسی چیز ہے جسے آپ جتنا بانٹیں گے وہ اتنی ہی زیادہ بڑھتی ہے تو میں جب خوش ہوتا ہوں تو اپنی خوشی ایک حد تک لوگوں کے ساتھ شیئر کرتا ہوں۔‘انھوں نے مزید کہا کہ ’ہم عوامی لوگ ہیں اور پاکستان کے 22 کروڑ عوام ایک طرح سے میری فیملی ہیں تو انسان خوشی اپنی فیملی اور اپنے لوگوں کے ساتھ شیئر کرتا ہوں۔‘سوشل میڈیا پر اپنے جیون ساتھی کے ساتھ محبت کا اظہار کرنے سے متعلق ایک سوال کا جواب دیتے ہوئے منیب نے کہا کہ وہ اور ان کی اہلیہ منصوبہ بندی کر کے کچھ بھی شیئر نہیں کرتے۔’ہم بہت نیچرل ہیں، ہم جو سوشل میڈیا پر نظر آتے ہیں وہ جعلی نہیں۔ میں یہ نہیں سوچتا کہ میں اس دن پر یہ تصویر شیئر کروں گا۔ ہم اتنا نہیں سوچتے۔‘لیکن منیب بٹ سوشل میڈیا پر ایک حد سے زیادہ ذاتی زندگی شیئر کرنے کے مخالف ہیں۔وہ کہتے ہیں کہ ’بہت سے فینز مجھے کہتے ہیں کہ اپنے گھر کا ٹوور کرائیں لیکن مجھے ایسا نہیں کرنا۔ مجھے سوشل میڈیا پر اگر کوئی چیز نہیں دکھانی تو نہیں دکھانی اور میں ایک حد میں رہتا ہوں اور اسی لیے خوش رہتا ہوں۔‘نجی ٹی وی چینل کے مارننگ شو میں میزبان ندا خان سے گفتگو میں بیویوں کے حوالے سے اپنے ایک بیان پر وضاحت کرتے ہوئے منیب بٹ نے کہا کہ لوگ اداکاروں کو آسان ہدف سمجھتے اور ٹارگٹ کرتے ہیں۔ واضح رہے کہ ندا یاسر کے پروگرام میں منیب بٹ نے کہا تھا کہ 'خواتین کو اپنے شوہر کے لاڈ اٹھانے چاہیے، ان کا خیال رکھنا چاہیے اور ان سے اتنی محبت کرنی چاہیے کہ ان کا ذہن دوسری طرف جائے ہی نہیں۔'اس بیان کے بعد سوشل میڈیا پر منیب بٹ پر بہت زیادہ تنقید ہوئی تھی اور منیب بٹ نے اس ویڈیو کلپ کو اپنے انسٹاگرام اکاؤنٹ پر شیئر کرتے ہوئے کہا کہ 'یہ وہ کلپ ہے جسے کچھ سوشل میڈیا پبلی کیشنز نے غلط انداز میں پیش کیا۔ یہ کوئی سنجیدہ گفتگو نہیں تھی۔ ہم مذاق کر رہے تھے اور میں نے ندا یاسر سے طنزیہ مذاق کیا تھا کہ آپ کو ڈرنا چاہیے اور اپنے شوہر کے زیادہ لاڈ اٹھانے چاہییں۔‘
Fun Funkar,،تصویر کا ذریعہGetty Imagesبالی وڈ  کے مشہور اداکار شاہ رخ خان کے بیٹے آرین خان کو تقریباً چار ہفتے بعد ممبئی کی آرتھر روڈ جیل سے رہا کر دیا گیا ہے۔ انھیں کروز شپ پارٹی سے منشیات کے ایک مقدمے میں گرفتار کیا گیا تھا۔جمعرات کو بمبئی ہائی کورٹ نے تین دن کی سماعت کے بعد 23 سالہ آرین خان کو منشیات کے معاملے میں ضمانت دی تھی تاہم ضمانتی دستاویزات کی عدم دستیابی کی وجہ سے انھیں ایک رات مزید جیل میں گزارنی پڑی۔یہ دستاویزات سنیچر کی صبح ساڑھے پانچ بجے جیل کی انتظامیہ کے حوالے کی گئیں جس کے بعد آرین خان کی رہائی عمل میں آئی۔اس موقع پر جیل کے باہر میڈیا سے تعلق رکھنے والے افراد کی بڑی تعداد موجود تھی۔ جیل سے نکلتے ہی آرین خان کو فوری طور پر ایک گاڑی میں بیٹھایا گیا اور وہ موقع سے چلے گئے۔ضمانت کی منظوری کے فیصلے کے بعد آرین کے وکیل مودی حکومت میں سابق اٹارنی جنرل مکل روہتگی نے میڈیا سے بات کرتے ہوئے کہا تھا کہ 'بمبئی ہائی کورٹ نے آرین خان، ارباز مرچنٹ اور من من دھمیچا کو تین دن تک دلائل سننے کے بعد ضمانت دے دی ہے۔ تفصیلی فیصلہ کل جاری کیا جائے گا اور اُمید ہے کہ کل یا سنیچر تک یہ سب جیل سے باہر ہوں گے۔'،تصویر کا ذریعہGetty Imagesآرین خان کی ضمانت کے لیے اداکارہ جوہی چاولہ نے ایک لاکھ روپے کے ضمانتی مچلکے پر دستخط کیے تھے۔ جوہی چاولہ شاہ رخ کی ابتدائی فلموں میں شریک اداکارہ رہی ہیں اور وہ شاہ رخ خان کے ساتھ آئی پی ایل کی کولکتہ نائٹ رائیڈرز ٹیم کی بھی شریک مالک ہیں۔اس سے قبل آرین خان کی ضمانت کی درخواست مسترد کی گئی تھی۔ اس بار بھی این سی بی نے آرین خان اور شریک ملزمان کی ضمانت کی مخالفت کی تھی لیکن ہائی کورٹ نے انھیں مشروط ضمانت دے دی۔عدالت نے ضمانت کے ساتھ 14 شرائط بھی رکھی ہیں جن کی خلاف ورزی کی صورت میں ضمانت منسوخ سمجھی جائے گی۔ان میں ایک لاکھ کی ضمانت دینے سے لے کر ایسے کسی بھی معاملے سے بچنے کی ہدایات شامل ہیں۔ اس کے علاوہ تمام ملزمان کو اپنے پاسپورٹ خصوصی عدالت میں جمع کرانا ہوں گے۔،تصویر کا ذریعہSUJIT JAISWALواضح رہے کہ آرین خان کو 3 اکتوبر کو نارکوٹکس کنٹرول بیورو (این سی بی) نے ایک کروز جہاز پر مبینہ ریو پارٹی سے گرفتار کیا تھا۔اس سے پہلے اُن کی درخواستِ ضمانت دو مرتبہ مسترد ہو چکی ہے۔ این سی بی نے آرین خان کی ضمانت کی درخواست کی یہ کہہ کر مخالفت کی تھی کہ منشیات کا یہ معاملہ علیحدہ نہیں بلکہ وہ منشیات کی تجارت کا بھی حصہ ہیں۔ دوسری جانب آرین کے وکیل کا کہنا تھا کہ ان کے مؤکل کے قبضے سے کوئی منشیات برآمد نہیں ہوئی تھی اور نہ ہی اُنھوں نے منشیات کا استعمال کیا تھا۔این سی بی نے اپنے دلائل آرین اور ان کی دوست اننیا پانڈے کی واٹس ایپ چیٹ کی بنیاد پر تیار کی تھی۔ نارکوٹکس کنٹرول بیورو کے وکیل کا کہنا تھا کہ اس بات چیت سے پتہ چلتا ہے کہ آرین منشیات کے خریدار تھے اور اس میں اور لوگ بھی ملوث ہیں۔آرین خان کے وکیل اور سابق اٹارنی جنرل مکل روہتگی نے کہا کہ آرین کا منشیات کے حوالے سے ماضی کا کوئی ریکارڈ نہیں ہے، حراست میں لینے کے بعد ان کا کوئی میڈیکل ٹیسٹ نہیں ہوا تھا اور ان کے خلاف کوئی ثبوت نہیں تھا۔ ،تصویر کا ذریعہGetty Imagesاُنھوں نے کہا کہ ’میرے مؤکل کو گرفتار کرنے کا کوئی جواز نہیں تھا۔ این سی بی نے جس واٹس ایپ چیٹ کا حوالہ دیا ہے، اس کا تعلق کروز پارٹی سے نہیں ہے۔‘ اُنھوں نے یہ بھی کہا کہ آرین کے پاس کروز کا ٹکٹ بھی نہیں تھا بلکہ وہ شپ پر مہمان کے طور پر مدعو کیے گئے تھے۔عدالت نے ان کی دلیل کو قبول کر لیا اور اور آرین کی ضمانت پر رہائی کا حکم دیا۔آرین کو ان کے دو دوستوں ارباز مرچنٹ اور من من دھیمچا کے ہمراہ دو اکتوبر کو ایک کروز شپ سے گرفتار کیا گیا تھا۔ اس معاملے میں اس وقت سنسنی پیدا ہو گئی جب این سی بی کے ایک گواہ پربھاکر سائل نے ایک بیان حلفی میں یہ الزام لگایا کہ اس معاملے میں تفتیش کار مبینہ طور پر آرین خان کی رہائی کے بدلے شاہ رخ خان سے کروڑوں روپے کی وصولی کی کوشش کر رہے تھے۔ تفتیش کار سمیر وانکھیڑے نے اس الزام کو مسترد کرتے ہوئے کہا ہے کہ یہ دراصل تفتیش کو سبوتاژ کرنے کی کوشش ہے اور ان کے خلاف فرضی کیس بنایا جا رہا ہے۔،تصویر کا ذریعہSocial mediaنارکوٹکس کنٹرول بیورو کے سمیر وانکھیڑے پہلے بھی تنازعات کی زد میں رہے ہیںمہاراشٹر کی ریاستی حکومت نے بھی الزام عائد کیا ہے کہ بی جے پی کی مرکزی حکومت مرکزی ادارے این سی بی کے ذریعے بالی وڈ کو خوفزدہ کر رہی ہے اور ریاست کو بدنام کرنے کی کوشش کر رہی ہے۔ حکمراں شیو سینا کی ترجمان پریانکا چترویدی نے نے کہا کہ تفتیش کار سمیر وانکھیڑے کے خلاف فرضی کیس بنانے اور چھاپے مارنے کے درجنوں واقعات کی شکایات ہیں، اس معاملے کی جانچ محکمہ جاتی نہیں بلکہ آزادانہ ادارے سے کروائی جائے۔یہ معاملہ ابتدا سے ہی تنازع میں گھرا رہا ہے۔ سب سے پہلے اس بات پر تنازع ہوا کہ این سی بی کی چھاپہ مارنے والی ٹیم میں بی جے پی کے دو رہنما کیا کر رہے تھے۔ پھر آرین کے ساتھ ایک شخص کی ایک سیلفی وائرل ہوئی جے کے بارے میں بتایا گیا کہ وہ ایک پرائیوٹ جاسوس کرن پی گوساوی ہے۔ گوساوی آرین کی گرفتاری کی تصویروں اور ویڈیوز میں کئی جگہ نمایاں طور پر نظر آتے ہیں۔ پونے شہر کی پولیس نے اب کرن گوساوی کو گرفتار کر لیا ہے۔ ،تصویر کا ذریعہSocial mediaاُنھیں نارکوٹس کنٹرول بیورو نے آزاد گواہ بنایا تھا اور وہ خود کو ایک پرائیوٹ جاسوس قرار دیتے ہیں۔ گوساوی کو سنہ 2018 کے ایک فراڈ مقدمے میں گرفتار کیا گیا ہے۔ اُنھوں نے کسی طرح کی وصولی کے الزام سے انکار کیا ہے لیکن وہ گذشتہ کئی دنوں سے روپوش ہیں۔یہ معاملہ اب سیاسی رنگ اختیار کر چکا ہے۔ این سی بی نے اس معاملے میں جو طرز عمل اختیار کیا اس سے اس کی ساکھ کو گہرا دھچکا پہنچا ہے۔ ماہرین کا کہنا ہے کہ اعتبار بحال کرنے کے لیے اسے نہ صرف اس معاملے کی از سر نو تفتیش کروانی چاہیے بلکہ تفتیش کاروں پر لگے الزامات کی بھی آزادانہ جانچ ہونی چاہیے۔ 
Fun Funkar,،تصویر کا ذریعہGetty Images’یہ والی ٹویٹ تو اپنی ہے یا یہ بھی کسی اور سے لکھوا رہی ہیں؟ آپ کی ٹویٹس کون لکھتا ہے؟‘یہ اور اس جیسے بہت سے سوالات دراصل الزام یا طنز نہیں بلکہ پاکستانی اداکارہ وینا ملک کے اس ’اعتراف‘ پر ان سے کیے جا رہے ہیں جس میں ان کا کہنا تھا کہ ٹویٹس میں ’سوچ تو میری ہوتی ہیں لیکن الفاظ کسی اور کے ہوتے ہیں۔‘ اے آر وائے نیوز کے ایک پروگرام میں وسیم بادامی کے ان کی ٹویٹس سے متعلق سوالات کے کلپ سوشل میڈیا پر وائرل ہو رہے ہیں اور وینا ملک تنقید کی زد میں ہیں۔وسیم بادامی نے اُن کی ٹویٹس سے کچھ الفاظ اُن کے سامنے دہرائے تو وینا ملک نے کہا کہ ’ہر انسان کا اپنا نکتہ نظر ہوتا ہے، جو الفاظ ہیں وہ ابھی بھی بہت نرم ہیں۔‘ اس پر میزبان نے اُن سے پوچھا کہ ’یہ جو آپ لکھتی ہیں ٹوئٹر پر، یہ آپ کی سوچ ہوتی ہے؟‘ اس پر وینا ملک نے کہا کہ ’ہاں یہ سوچ میری ہو سکتی ہے لیکن ضروری نہیں کہ الفاظ بھی میرے ہوں۔‘ میزبان نے اس پر تھوڑی حیرانی ظاہر کی اور پوچھا کہ تو ’یہ الفاظ لکھتا کون ہے؟‘ اس پر وینا ملک نے کہا کہ ’اندازہ لگاتے رہیں۔‘ پھر وہ کہنے لگیں کہ ’مجھے اردو اتنے اچھے سے لکھنی نہیں آتی‘، جس پر وسیم بادامی نے پوچھا کہ ’ٹویٹ آپ نہیں کر رہیں اکثر؟‘ تو وینا ملک اصرار کرنے لگیں کہ ٹویٹ ’میں ہی کر رہی ہوں۔‘ وسیم بادامی نے اس پر پوچھا کہ ’الفاظ کبھی آپ کے ہیں کبھی نہیں‘، تو وینا ملک نے اثبات میں جواب دیا۔ پھر موضوع تبدیل کرتے ہوئے وسیم بادامی نے ایک دوسری ٹویٹ کے بارے میں کہا کہ ’آپ نے کہا کہ عظمت سعید شیخ کو حدیبیہ کی انکوائری کرنی چاہیے۔‘  مگر جب میزبان نے اس ٹویٹ کے بارے میں پوچھا کہ حدیبیہ کیا ہے اور (سپریم کورٹ کے سابق جج) عظمت سعید شیخ کون ہیں تو بظاہر اُنھیں یہ بھی معلوم نہیں تھا کہ یہ ٹویٹ اُنھوں نے کب کی۔ وہ یہ بھی پوچھتی رہیں کہ کون سا والا ٹویٹ ہے۔ پھر اُنھوں نے جج عظمت سعید شیخ اور براڈ شیٹ مقدمے کے بارے میں پوچھا تو وینا نے کہا کہ ’ایک نیوز آئی تھی عظمت سعید شیخ کے بارے میں۔‘میزبان نے پوچھا کہ کیا نیوز آئی تھی، تو اُنھوں نے کہا کہ ’جو ٹائٹل آپ نے بتایا یہی نیوز آئی تھی۔‘ یہ بھی پڑھیے سنتھیا رچی کون ہیں؟ پاکستان مخالف پروپیگنڈا، انڈین نیٹ ورک بے نقاببلاگرز کی 'زگانوو' نامی ’محب وطن‘ چینی فوج جو مغرب پر حملے کرتی ہےاس معاملے پر سوشل میڈیا صارفین کی جانب سے ملا جلا ردِ عمل سامنے آ رہا ہے۔ عمر آفتاب نے لکھا کہ ’اس اکاؤنٹ سے ملک دشمنی کے فتوے جاری ہوتے ہیں، سیاست دانوں کو گالیاں دی جاتی ہیں، عدلیہ کے غیر ویڈیو زدہ ججوں کے خلاف مہم چلائی جاتی ہے، ظلم کے خلاف احتجاج کرنے والوں کو دھمکیاں دی جاتی ہیں. یہ ہے ہماری خودکش ففتھ جنریشن وارفیئر۔‘،تصویر کا ذریعہTwitter/@documaraftabارسلان حسن خان نے طنزیہ انداز اختیار کرتے ہوئے اشارتاً کہا ’وسیم بادامی نے بھی کمال کرتے ہوئے بار بار یہ ثابت کیا کہ اکاؤنٹ وہی چلاتا ہے، جس کے چرچے ہیں۔‘،تصویر کا ذریعہTwitter/@ArsalanH_Khanایک اور صارف نے لکھا کہ جب بھی وسیم بادامی اُن کی کسی ٹویٹ کا حوالہ دیتے تو وینا ملک کہتیں کہ ’یہ میں نے کب لکھی‘۔ ،تصویر کا ذریعہTwitter/@SerotoNillصفدر لغاری نے لکھا کہ ’کیسے انفلوئنسرز اور پاکستانی سلیبریٹیز کو استعمال کیا جا رہا ہے اور اُن کے ٹوئٹر اکاؤنٹس کو ایک مخصوص بیانیہ پھیلانے کے لیے استعمال کیا جا رہا ہے۔ وینا ملک ایسے کئی لوگوں میں سے صرف ایک ہیں۔‘ اسی طرح ارضیٰ خان نے لکھا کہ انھوں نے وینا ملک کو اُن کی ٹویٹس کے سبب بلاک کر دیا تھا اور اب انھیں افسوس ہو رہا ہے کیونکہ 'اس بیچاری کو تو خود نہیں پتا کہ اکاؤنٹ سے کیا کیا ٹویٹ ہوتا رہا ہے۔' اُنھوں نے لکھا کہ ’سوشل میڈیا بہت بڑا دھوکہ ہے‘۔ ،تصویر کا ذریعہTwitter/@irzakhaanاینکر پرسن علینہ فاروق شیخ نے اس ویڈیو کو ٹویٹ کرتے ہوئے لکھا کہ 'میں اکاؤنٹ ہوں کسی اور کا، مجھے چلا رہا کوئی اور ہے۔' اُن کا اشارہ سلیم کوثر کی ایک غزل کی جانب تھا جس کا مطلع ہے کہ 'میں خیال ہوں کسی اور کا مجھے سوچتا کوئی اور ہے۔'اسی پر نور فاطمہ چیمہ نے محمد رفیع کے ایک گانے کا حوالہ دیتے ہوئے کہا کہ 'نشہ دولت کا ایسا بھی کیا، کہ تجھے کچھ بھی یاد نہیں۔' ،تصویر کا ذریعہTwitterایک اور صارف عمارہ نے لکھا کہ ’کمپنیوں میں ایچ آر مینیجرز بھی وینا ملک کی طرح ہوتے ہیں، بیچارے خوامخواہ گالیاں سنتے ہیں۔‘ ،تصویر کا ذریعہTwitter/@iAmmaraaaa
Fun Funkar,امریکی کامیڈی پروگرام ’اوکوافینا از نورا فرام کوئنز‘ کے پُرستار اس کے مرکزی کردار نورا سے اچھی طرح واقف ہوں گے اور وہ ڈرائیور سے لے کر آفس اسسٹنٹ اور ایپ ڈویلپر تک مختلف ملازمتوں کے حصول کی اُن کی کوششوں سے بھی واقف ہوں گے۔یہ پروگرام کامیڈین اوکوافینا کی اپنی زندگی پر مبنی ہے۔ وہ مشرقی ایشیائی فیملی کے ساتھ نیویارک کے کوئنز نامی علاقے میں پروان چڑھی ہیں۔ یہ شو جن موضوعات کا احاطہ کرتا ہے ان سے تارکین وطن کے بہت سے بچے اپنائیت محسوس کر سکتے ہیں۔ ان موضوعات میں سے ایک کامیاب ہونے اور ’باعزت‘ نوکری حاصل کرنے کے لیے خاندان کا بچوں پر دباؤ ہے۔یہ ایک بہت معروف مگر فرسودہ تصور ہے کہ مشرقی ایشیائی والدین چاہتے ہیں کہ ان کے بچے بڑے ہو کر ڈاکٹر یا سائنسدان بنیں، لیکن اس تصور کی جڑیں قدیم کنفیوشس کی تعلیمات میں پنہاں ہیں، جنھوں نے خاندان اور بزرگوں کا احترام کرنے اور خود ایک قابل احترام شخص بننے کی اہمیت کو فروغ دیا۔ چینی تارکین وطن والدین کی اپنے بچوں سے توقعات کے بارے میں کیے جانے والے ایک کینیڈین مطالعہ میں کہا گیا ہے کہ ان کی توقعات ’چینی روایت میں پیوست‘ ہیں۔اب جبکہ ’نورا فرام کوئنز‘ کی دوسری سیریز بی بی سی تھری اور آئی پلیئر پر دکھائی جا رہی ہے تو ہم نے پوکر پلیئر کین چینگ اور سٹریپر سیم سن سے ان کے خاندان کی توقعات کے خلاف جانے کے بارے میں بات کی۔کامیڈین نائجل این جی ازراہ مذاق کہتے ہیں کہ ’آپ کے والدین نے دنیا کے ایک کونے سے دوسرے کونے کا سفر اور نسل پرستی سمیت بہت ساری مشکلات صرف اس لیے نہیں اٹھائیں کہ آپ میوزیکل تھیٹر کا مطالعہ کریں۔‘ایکوافینامیں نے میوزیکل تھیٹر کی تعلیم حاصل نہیں کی، لیکن جہاں تک میرے والدین کا تعلق ہے تو انگریزی ادب کم و بیش ایک جیسا ہی ہے۔ آج کل میں ایک صحافی ہوں، اور میرے چینی خاندان کو واقعی علم نہیں کہ اس پر کیا کرنا ہے۔ حال ہی میں میں نے اپنے والد کو یہ بتانے کے لیے پیغام بھیجا کیا کہ میں نے انعام جیتا ہے، اور ان کا جواب تھا کہ مجھے کسی اور کے ایشیائی بیٹے کی تصویر بھیجو جس نے ایسا کیا ہو۔ایسا ہی کچھ پاپ سٹار گریف کے ساتھ بھی ہوا جب انھوں نے اپنی چینی والدہ کو بتایا کہ انھوں نے سنہ 2021 کا برٹس رائزنگ سٹار ایوارڈ جیتا ہے تو ان کی والدہ نے پوچھا ’تو تم مجھ سے آخر کیا کہنا چاہتی ہو؟‘ نورا فرام کوئنز کو ’سلو کامیڈی‘ کے طور پر بیان کیا گیا ہے۔ اس کہانی کی مرکزی کردار یعنی نورا اپنے 20 کی دہائی کے آخر میں ہیں اور وہ گھر پر ہی رہتی ہے، پی ایچ ڈی پروگرام چھوڑنے کے بعد مختلف ملازمتوں میں قسمت آزمائی کرتی رہتی ہے۔ اس کے والد اور دادی اس کی زندگی کے انتخاب سے مایوس ہیں، اور نرمی کے ساتھ نورا کو ’اپنی زندگی کو سنوارنے‘ کے لیے حوصلہ افزائی کرتے ہیں۔،تصویر کا ذریعہELAINE CHONGایلین چوگمشرقی ایشیائی والدین اپنے بچوں سے بہت زیادہ توقعات رکھتے ہیں، لیکن جب تارکین وطن والدین کی بات آتی ہے، تو ان کے لیے اور زیادہ چیزیں داؤ پر لگی ہوتی ہیں، کیونکہ انھوں نے مغرب میں نئی زندگی شروع کرنے میں بڑی قربانیاں دی ہوتی ہیں۔ میرے تجربے سے، وہ سوچتے ہیں کہ اچھی تعلیم اور اعلیٰ درجہ کی ملازمت کامیابی کی ضامن ہے جبکہ زندگی کے کسی دوسرے راستے کو وہ شک کی نگاہ سے دیکھتے ہیں۔کامیڈین کین چینگ نے پیشہ ورانہ پوکر میں کیریئر بنانے کے لیے کیمبرج یونیورسٹی میں ریاضی کی ڈگری کی تعلیم ادھوری چھوڑ دی تھی۔ وہ کہتے ہیں کہ ’میری اپنی ماں سے اس بارے میں کافی بحث ہوئی۔‘سکول میں ریاضی میں اچھے ہونے کے باوجود انھیں ڈگری کورس مشکل معلوم ہوا، اور انھوں نے دوسرے آپشنز پر غور کرنا شروع کیا۔وہ 17 سال کی عمر سے پوکر کھیل رہے ہیں۔ پہلے سکول میں دوستوں کے ساتھ اور پھر اپنی والدہ کا کریڈٹ کارڈ لے کر آن لائن کھیلنے لگے جہاں انھوں نے ہزاروں ڈالر جیتے۔ کین نے کیمبرج میں پوکر کھیلنا جاری رکھا اور وہ اس گیم میں بہتر ہوتا چلے گئے۔ انھوں نے کہا کہ ’میں نوکری کے جتنی رقم نہیں تو جیت رہا تھا، یہ کافی تھا۔‘سٹینفورڈ میں سماجیات کے پروفیسر، ٹامس آر جیمینز بتاتے ہیں: ’سام کا تجربہ تارکین وطن کے والدین کے دوہرے فریم کی ایک انتہائی مثال ہے، جو انھیں اپنے آبائی ملک اور اپنائے ہوئے ملک کے درمیان موازنہ فراہم کرتا ہے۔‘’تارکین وطن والدین اکثر اپنے بچوں سے بہت زیادہ توقعات رکھتے ہیں۔ والدین نے طویل فاصلے طے کرنے اور ایک ایسی جگہ پر نئے سرے سے آغاز کرنے کے لیے بے پناہ قربانیاں دی ہوتی ہیں جہاں انھیں سماجی، سیاسی اور معاشی طور پر باہری سمجھا جاتا ہے۔‘،تصویر کا ذریعہSTEVE ULLATHORNEکین چینگ'والدین اکثر اپنے بچوں سے ان قربانیوں سے فائدہ اٹھانے کی توقع رکھتے ہیں، اور اس کے لیے اکثر والدین کے ذہن میں یہ ہوتا ہے کہ وہ ایسے مخصوص پیشوں کو اختیار کریں جنھیں والدین کامیابی سمجھتے ہیں۔‘کین کی ماں کو اس کے جوئے کھیلنے پر بہت ملال نہیں ہے کیونکہ وہ یہ سمجھتی ہیں کہ ان کا بیٹا پوکر میں جانے کے لیے کافی ہوشیار تھا، لیکن وہ کین کے کیمبرج چھوڑنے کے بارے میں یقین نہیں کر پا رہی تھیں۔'اسے اس بات سے نفرت تھی کہ میں نے یونیورسٹی کو چھوڑ دیا۔ وہ ایک تعلیمی پس منظر سے آتی ہیں اور یہ محسوس کرتی ہیں کہ میں نے زندگی بھر میں ایک بار ملنے والا موقع کھو دیا ہے۔'یونیورسٹی چھوڑنے کے بعد پہلا سال کین کے پوکر کے لیے اچھا سال نہیں تھا۔ 'میں نے محسوس کیا کہ آپ کو پڑھنا چاہیے، اور صرف اپنی انا کی وجہ سے پھولنا نہیں چاہیے۔ خوش قسمتی سے سنہ 2006 میں کسی کا بھی آن لائن پوکر میں بہت اچھا حال نہیں تھا۔‘یہ بھی پڑھیے’چینی خواتین کی اولین پسند ایک ستواں ناک‘’کیا تنہائی مجھے اپنی ماں سے ورثے میں ملی؟‘چین کی ترقی کے کیا معانی، دیکھیں ان چارٹس میں؟پچھلے کچھ سالوں میں کین نے پیشہ ورانہ سٹینڈ اپ (کامیڈین) بننے کی طرف اپنی توجہ مبذول کی۔ انھوں نے کہا کہ ’پوکر کافی غیر سماجی ہے اور میں نے محسوس کیا کہ میری زندگی میں تخلیقی طور پر کچھ کمی ہے۔‘انھوں نے ایک کلب میں ایک وقت کے لیے شمولیت اختیار کی۔ ’میں ذلت، ناکام ہونے، اور اپنی کمزوری سے خوفزدہ تھا۔۔۔ لیکن میں پوکر کی وجہ سے خطرہ مول لینے کا عادی ہوں۔‘کین کی والدہ ان کی کامیڈی کے بارے میں اپنے خاندانی دوستوں سے بات کرتی ہیں اور وہ سوشل میڈیا پر ان کو فالو کرتے ہیں۔ ان کی ماں اس کی کامیڈی کو پوکر پر ترجیح دیتی ہیں، کیونکہ اس طرح وہ انھیں ٹی وی اور ریڈیو پر دیکھ اور سُن سکتی ہیں۔ابتدائی قسط میں نورا ایک ڈریگن کے لباس میں کیمنگ کیریئر کی کوشش کرتی ہیں، یعنی ویب کیم کے سامنے جنسی فعل انجام دیتی ہیں۔ اس قسط کے اختتام تک، نورا فیصلہ کرتی ہیں کہ کیمنگ ان کے لیے نہیں ہے لیکن سیم سن کے لیے، سٹرپنگ اس کے کیریئر کا انتخاب ہے۔سام کے والدین اونچی آواز میں ’سٹریپنگ‘ نہیں کہتے۔ ’میرے والدین جانتے ہیں کہ سرکس کے فنکار ہونے کے ساتھ ساتھ، میں 19 سال کی عمر سے سٹریپر رہی ہوں۔ میں نے انھیں باضابطہ طور پر کبھی نہیں بتایا، لیکن ماں نے مجھے انسٹاگرام پر فالو کیا اور کچھ سٹرپ والی تصاویر دیکھیں۔ والد نے مجھ سے کہا: ’جب تم نے گھر چھوڑا تو مجھے معلوم تھا کہ تم اس طرح کا کوئی کام کرو گی۔‘’میں سکول گئی، ڈگری حاصل کی، تارکین وطن کے والدین کی توقع کے مطابق کام کیا۔ میں اپنی مالی مدد کرتی ہوں اور میں اپنے چھوٹے کزنز کے ساتھ اچھی ہوں۔ میں اپنی دادی اور اپنی بزرگ آنٹیوں کو باقاعدگی سے فون کرتی ہوں۔‘،تصویر کا ذریعہSAMANTHA SUNسامانتھا سن'سٹریپنگ آسان کام نہیں ہے، لیکن میرے لیے یہ ’حقیقی نوکری‘ حاصل کرنے سے زیادہ آسان ہے۔‘سام کی دلچسپی سٹریپنگ میں اس وقت شروع ہوئی جب اس نے ٹمبلر پر سٹریپرز کی پوسٹ دیکھی اور ایک دوست نے سٹرپ کرنا شروع کیا۔ ’جب میں 18 سال کی ہوئي تو میں نے سٹرپ کلبوں کو ای میل بھیجے۔ میں مشرقی لندن کے ہوکسٹن میں رہتی تھی جہاں بہت سارے سٹرپ پب ہیں، جو باقاعدہ پب ہیں لیکن سٹریپر کے ساتھ۔ یہ بہت آرام دہ ہے، لوگ فٹ بال دیکھنے آتے ہیں تو شاید ایک آدھ لیپ ڈانس سے بھی لطف اندوز ہوں۔‘وہ کہتی ہیں کہ ’شاید میں ایک اکاؤنٹنٹ کے طور پر زیادہ پیسہ کما رہی ہوتی، لیکن مجھے نہیں معلوم کہ میں اپنی زندگی سے پیار کرتی یا نہیں۔ اگر آپ نے آزادی کا تجربہ کیا ہے تو یہ ایسی چیز نہیں ہے کہ آپ پھر وہاں سے واپس جائيں۔‘سام بہت سے تارکین وطن بچوں کو جانتی ہیں جو مستحکم ملازمتیں کر رہے ہیں لیکن جو انھیں پسند نہیں ہیں۔ ’ایشیا کا اجتماعی معاشرہ ہے، جو دوسروں کی بھلائی کو اپنے اوپر اوڑھے رکھتا ہے، یہی وجہ ہے کہ بہت سے لوگ اپنے خاندانوں کی خاطر ملازمتیں برداشت کرتے ہیں۔ ایشیائی تارکین وطن کچھ حد تک ایسا ہی سوچتے ہیں، لیکن غور کرنے کے لیے اور بھی جہتیں ہیں، کیونکہ وہ سمجھتے ہیں کہ ظالم حکومتوں میں رہنا کیسا ہے۔‘وہ اپنی ماں کو سابقہ ’ٹائیگر مم‘ یعنی ایک مطالبہ کرنے والے چینی والدین کہتی ہیں۔ وہ کہتی ہیں کہ مشرقی ایشیائی اپنے بچوں کا ایک دوسرے سے بہت موازنہ کرتے ہیں۔ کین کی طرح، کبھی کبھی خاندانی دوست اس کی ماں سے کہتے ہیں کہ 'کیا آپ سام کے بارے میں بات کرنا چاہتی ہیں؟'وہ حصہ لینے سے انکار کرتی ہیں۔ میں سوچتی ہوں کہ ماں دل سے ڈینگیں مارنا چاہتی ہوں گی۔'ان کے گھر والے پریشان ہیں کہ اس کی زندگی کہاں جائے گی۔'وہ چاہتے ہیں کہ میں مستقل آمدنی والا کوئی کام کروں یا ایسی شخص بنوں جس کے پاس لنکڈان پروفائل ہو۔'سام کی چھوٹی بہن پولیٹیکل سائنس کی تعلیم حاصل کر رہی ہے اور سرکاری ملازمت کے لیے کوشاں ہے۔ 'میرے دادا دادی کا تعلق ہانگ کانگ سے ہے اور وہ سرکاری بیوروکریسی سے نفرت کرتے ہیں۔ وہ میری بہن سے پوچھتے ہیں 'آپ کو کوئی حقیقی نوکری کیوں نہیں ملتی؟'حال ہی میں سام نے لندن سکول آف اکنامکس سے بزنس مینجمنٹ میں ماسٹرز کی ڈگری کے لیے تعلیم شروع کی ہے۔ 'یہ زندگی کا وہ سٹیج محسوس ہوتا ہے جو میرے والدین میرے لیے چاہتے تھے کہ میں وہاں پہنچوں۔'ان کے والدین نے انھیں چھیڑتے ہیں کہ 'یہ کوئی اچھا سکول ہے جو وہ آپ کو لے رہے ہیں؟' لیکن در پردہ وہ فخر کرتے ہیں- شاید اب وہ میری ڈگری کے بارے میں شیخی بگھار سکتے ہیں۔'
Fun Funkar,،تصویر کا ذریعہGetty Imagesسبیاساچی مکھرجی کا شمار انڈین کے مقبول ترین ڈیزائنز میں ہوتا ہےانڈین فیشن ڈیزائنر سبیاساچی مکھرجی کے کام کے مداح انڈیا ہو یا پاکستان ہر جگہ موجود ہیں لیکن ان میں کم از کم مدھیہ پردیش کے وزیرِ داخلہ نروتم مشرا شامل نہیں ہیں جن کی تنقید اور انتباہ کے بعد ڈیزائنر کو اپنا ایک اشتہار واپس لینا پڑا۔اس واقعے کو انڈیا میں ہندو دائیں بازو کی عدم برداشت کی ایک اور مثال قرار دیا جا رہا ہے اور حال ہی میں ایسے واقعات میں اضافہ دیکھنے میں آیا ہے۔سبیاساچی کے اس اشتہار میں شادی شدہ خواتین کے لیے روایتی ہندو ہار ’منگل سوتر‘ پہنے ہوئے خواتین اور مردوں کی مباشرت کی تصویریں دکھائی گئی تھیں جس کی وجہ سے دائیں بازو کے حامی مشتعل ہیں۔ چند سوشل میڈیا صارفین نے اسے ’ہندو ثقافت کے خلاف‘ قرار دیتے ہوئے ’فحش‘ کا نام دیا۔ جواباً کمپنی نے ایک بیان میں کہا کہ ’اُن کے اشتہار کا مقصد جشن منانا تھا اور ہمیں اس بات کا شدید دکھ ہے کہ اس سے ہمارے معاشرے کا ایک طبقہ ناراض ہے۔ اس لیے سبیاساچی نے اس مہم کو واپس لینے کا فیصلہ کیا ہے۔‘اس تنازع کی شروعات اتوار کو مشرا کی جانب سے سبیاساچی کو 24 گھنٹے کے اندر اشتہار واپس لینے کی دھمکی دینے کے بعد ہوئی۔ انھوں نے منگل سوتر کے تصویر کشی کو ’قابل اعتراض اور فحش‘ قرار دیتے ہوئے مطالبہ کیا کہ اشتہار واپس لیا جائے ورنہ گرفتاری کے لیے تیار رہیں۔،تصویر کا ذریعہSABYASACHIصحافیوں سے بات کرتے ہوئے مشرا نے کہا تھا کہ ’میں نے اس طرح کے اشتہارات کے بارے میں پہلے بھی خبردار کیا تھا۔ میں ذاتی طور پر ڈیزائنر سبیاساچی مکھرجی کو 24 گھنٹے کا الٹی میٹم دیتے ہوئے خبردار کر رہا ہوں۔ اگر یہ قابل اعتراض اور فحش اشتہار واپس نہ لیا گیا تو مقدمہ درج کیا جائے گا۔ اس کے خلاف قانونی کارروائی کی جائے گی۔ کارروائی کے لیے پولیس فورس بھیجی جائے گی۔‘سبیاساچی کی جانب سے اشتہار واپس لینے کے بعد انھوں نے خبر رساں ایجنسی اے این آئی کو بتایا کہ 'سبیاساچی مکھرجی نے میری پوسٹ کے بعد قابل اعتراض اشتہار واپس لے لیا ہے۔ اگر انھوں نے ایسی بات دہرائی تو براہ راست کارروائی کی جائے گی، کوئی وارننگ نہیں دی جائے گی۔ میں ان سے اور ان جیسے لوگوں سے اپیل کرتا ہوں کہ وہ لوگوں کے جذبات کو ٹھیس نہ پہنچائیں۔‘اس مسئلے پر سوشل میڈیا پر متضاد آرا سامنے آئیں۔ مشرا کی بازگشت کرتے ہوئے دیپیکا بھاردواج نے لکھا کہ ’میں غیر ضروری غصہ کرنے والوں میں سے نہیں ہوں اور میں اس میں مذہب کو بھی نہیں لانا چاہتی لیکن اگر اسے صرف ایک اشتہار کے طور پر بھی دیکھیں تو یہ گھٹیا، گندا اور بُرا ہے۔ منگل سوتر مقدس ہے۔ یہ کوئی عام زیور نہیں ہے۔۔۔ یہ ’ووک‘ لوگ فن کے نام پر کچھ بھی کرتے ہیں۔‘،تصویر کا ذریعہDeepikaBhardwajکچھ صارف نے سبیاساچی کے بائیکاٹ کا مطالبہ کیا تو کچھ نے قانونی کارروائی کی اپیل بھی کی۔ پریتم راؤ نے لکھا کہ سبیاساچی کا بائیکاٹ کرنے سے کوئی فائدہ نہیں ہو گا۔ انھوں نے لکھا کہ ’درحقیقت یہ برانڈ کافی مہنگا ہوتا ہے اور بہت کم ہی لوگ اسے خرید سکتے ہیں۔ مذہبی جذبات کو ٹھیس پہنچانے کے الزام میں اس پر متعدد مقدمات درج کیے جائیں۔‘آشوتوش دوبے کے ٹویٹ میں ان کے مطالبے کا جواب تھا۔ انھوں نے لکھا کہ انھوں نے سبیاساچی مکھرجی کو منگل سوتر اشتہار کے لیے 'نیم برہنہ ماڈلز‘ کے استعمال کے حوالے سے قانونی نوٹس جاری کیا ہے کیونکہ 'منگل سوتر' مقدس ہندو شادی کا حصہ ہے۔ اس نے مقدس ہندو شادی (منگل سوتر) کا مذاق اڑایا ہے۔‘،تصویر کا ذریعہ@AdvAshutoshBJPلیکن انڈین سوشل میڈیا پر صرف سبیاساچی کے مخالف ہی موجود نہیں بلکہ کچھ صارفین کا کہنا تھا کہ چند سال پہلے حالات ایسے نہیں تھے۔ ہم آہنگی اور عدم رواداری کی حد میں کمی کا حوالہ سے دو اشتہارات شیئر کرتے ہوئے پامسٹیز نے لکھا کہ '90 کی دہائی بہتر تھی، ہے نا؟ مثلا جب ہم بڑے ہو رہے تھے تب پہلی تصویر قابل قبول تھی اور دوسری تصویر ہمارے بالغ ہونے تک ناگوار ہو چکی ہے۔‘،تصویر کا ذریعہ@banerjeestayzانڈیا کو بےروزگاری اور مہنگائی جیسے مسائل کا سامنا ہے پیٹرول اور ڈیزل کی قیمت تاریخی بلندی پر ہے۔ انھیں مسائل کا تذکرہ کرتے ہوئے سورو داس لکھتے ہیں کہ ’آج مدھیہ پردیش میں پٹرول 121 روپے اور ڈیزل 110 روپے سے تجاوز کر گیا ہے۔ مرکزی حکومت کو بھول جائیے، ریاستی حکومت کی بھی ترجیحات سبیاساچی، فلم کی شوٹنگ، کروا چوتھ کا اشتہار، چوڑیاں بیچنے والے کے لیے مشکلات پیدا کرنا ہے۔شریمی ورما طنزیہ انداز میں لکھتی ہیں کہ ’سبیاساچی یہ بتانے کی کوشش کر رہے ہیں کہ شادی شدہ ہندو خواتین کے جنسی تعلقات ہوتے ہیں۔ ایسا کہنے کی ہمت کیسے کی انہوں نے؟‘،تصویر کا ذریعہ@OfficialSauravDسبیاساچی تازہ ترین انڈین برانڈ ہے جو گزشتہ سال ڈابر اور زیورات کی برانڈ تنشق اور رواں سال کپڑوں کے برانڈ فیب انڈیا کے بعد دائیں بازو کے حامیوں کی طرف سے آن لائن ٹرولنگ اور دھمکی کا شکار ہوا ہے۔اسی ہفتے ڈابر نے کروا چوتھ پر مبنی ایک اشتہار واپس لے لیا جو کہ شمولیت، مساوات اور شادی کے متعلق ایک ترقی پسند نظریہ کی حوصلہ افزائی کر رہا تھا لیکن سخت ردعمل کا شکار ہوا۔ اس معاملے میں بھی مذکورہ بالا وزیر نروتم مشرا کی جانب سے سخت ردعمل آیا تھا۔یہ بھی پڑھیے’اُردو سے چِڑ نئی نہیں مگر اب یہ نئے ہندوستان کا حصہ ہے‘’رواج‘ ہندو ہے یا مسلم: فیب انڈیا پر تنقید کے بعد اشتہار ہٹا لیا گیااشتہار میں مسلمان گھرانے میں ہندو بہو دکھانے پر ایک بار پھر لو جہاد پر بحثمشرا کی تنقید کی وجہ ڈابر اشتہار میں 'کروا چوتھ منانے والے ہم جنس پرست' تھے۔ انھوں کہا تھا کہ ’مستقبل میں وہ دو مردوں کو پھیرے لگاتے ہوئے دکھائیں گے۔‘ڈابر پر حملہ کے چند دن بعد فیب انڈیا کو ’جشن رواج‘ نام سے اشتہار جاری کرنے پر تنقید کا نشانہ بنایا گیا کیونکہ اس میں اُردو کے محاورات کو فروغ دیا گیا تھا۔یہی نہیں بلکہ ٹائر بنانے والی کمپنی سیئیٹ کو بھی ٹرولنگ کا سامنا کرنا پڑا جب ریاست کرناٹک سے بی جے پی کے رکن پارلیامان اننت کمار ہیگڑے نے 'ہندو مخالف' پیغام، جس میں دیوالی کے پٹاخے سڑک پر نہیں پھوڑنے کی اپیل کی گئی تھی، کے لیے برانڈ کو تنقید کا نشانہ بنایا تھا۔
Fun Funkar,،تصویر کا ذریعہNeon Picturesپابلو لائرین کی تازہ ترین فلم ‘سپنسر‘ کا ایک ٹائٹل کارڈ اسے ‘ایک حقیقی سانحے سے ماخوذ کہانی‘ قرار دیتا ہے جو شاید اس کہانی میں آنے والے زبردست اتار چڑھاؤ کا پیش خیمہ ہے۔ یہ کہانی غالباً ویلز کی شہزادی لیڈی ڈیانا کی ہے، جن کا نام شادی سے قبل ڈیانا سپنسر تھا، مگر کسی بھی پیمانے کے تحت یہ ہالی وڈ میں عام طور پر کسی مشہور شخص کی زندگی پر بننے والی بائیو پکِ فلموں جیسی نہیں ہے۔ شہزادی ڈیانا کی زندگی پر آخری فلم سنہ 2013 میں اولیور ہعرشبیگل کی ‘ڈیانا‘ آئی تھی جس میں ان کی طلاق کے بعد دو سال کے عرصے پر توجہ مرکوز تھی۔ اس میں کیٹ سنل کی لکھی سوانح عمری ‘ڈیانا، ہر لاسٹ لو‘ (2001) کا استعمال کیا گیا تھا اور ان کی طلاق کے بعد ماہرِ امراض قلب ڈاکٹر حسنات خان کے ساتھ رومانوی رشتے پر روشنی ڈالی گئی۔ مگر ان دونوں فلموں میں اس سے زیادہ فرق نہیں ہو سکتا۔ جہاں ’ڈیانا‘ ایک ہی فارمولے کے تحت بننے والی تباہ کن فلاپ تھی، وہیں ’سپنسر‘ میں لائرین کی شاندار ہدایتکاری جھلکتی ہے۔زیرِ موضوع خاتون کی طرح خود بھی یہ فلم بیک وقت مانوس بھی لگتی ہے اور پراسرار بھی۔ اس میں ایک شاندار، غیر قدرتی حقیقت پسندی کے ساتھ وہ لمحات دکھائے گئے ہیں جو سنہ 1991 میں ملکہ برطانیہ کے سانڈرنگھم ہاؤس میں کرسمس کی چھٹیوں پر شہزادی نے دیکھے۔ یہ وہ وقت تھا جب ان کا شہزادہ چارلس سے رشتہ اپنے آخری لمحات میں تھا۔ اس دورے میں ان کے ہر قدم، وہ کیا کھائیں یا کیا پہنیں، ہر ہر چیز کو ایک منظم عسکری انداز میں پہلے سے طے کیا گیا۔ ایک یادگار منظر جو ان کی دنیا کی تنگی ظاہر کرتا ہے، اس میں ڈیانا شاہی خاندان کے دیگر اراکین کے ساتھ کھانا کھا رہی ہیں۔ اس میں سب لوگ ایک روبوٹ کی طرح ایک ہی انداز میں اپنا سوپ پی رہے ہیں۔کیمرہ ڈیانا کی نظر سے ایک بظاہر سخت مزاج ملکہ کو دکھاتا ہے۔ اس کے ریورس شاٹ کی عکس بندی ڈیانا کے گرد تنگ ہوتی ہے اور ہمیں ایسا لگتا ہے کہ ہم ان کے ذہن میں موجود ہیں۔ خوف کے مارے وہ گلے میں پہنا ہار اس سوپ میں گرا بیٹھتی ہیں، پھر اسی خوف میں وہ موتی نگل جاتی ہیں۔ یہ اس فلم میں موجود ڈیانا کی حقیقی اور نفسیاتی تنہائی کی تشبیہ تھی۔،تصویر کا ذریعہPress Associationچلی سے تعلق رکھنے والے ہدایتکار لائرین کہہ چکے ہیں کہ وہ ایک ایسی فلم بنانا چاہتے تھے جس پر ان کی والدہ فخر محسوس کر سکیں۔ ان کی دیگر فلموں کے بارے میں آپ کہہ سکتے ہیں کہ وہ ذرا غیر روایتی انداز میں فلم بند کی گئی ہیں۔ تو پھر ڈیانا ہی کیوں؟ اس سوال کے جواب میں وہ بی بی سی کلچر کو بتاتے ہیں کہ ‘مجھے صحیح سے نہیں پتا۔ میں جب چلی میں بڑا ہو رہا تھا تو میں نے اپنی والدہ کہ ان میں دلچسپی لیتے دیکھا۔ اس وقت میں ایک چھوٹا سا لڑکا تھا اور پھر مجھے احساس ہوا کہ وہ تو ڈیانا کے لاکھوں مداحوں میں سے ایک تھیں۔ جب 1997 میں ڈیانا کی وفات ہوئی تو مجھے لگا کہ پوری دنیا غم میں تھی۔‘لائرین نے ڈیانا پر فلم بنانے کا فیصلہ امریکی صدر جان ایف کینڈی کی بیوہ جیکی کنیڈی پر 2016 میں فلم بنانے کے بعد کیا تھا۔ اس فلم کا نام بھی انھوں نے ’جیکی‘ رکھا تھا۔ اسی طرح انھیں ’سپنسر‘ بنانے سے پہلے کافی تحقیق کرنی پڑی، جس دوران انھوں نے ڈیانا کے بارے میں سینکڑوں آرٹیکل پڑھے، جس میں بی بی سی کا مواد بھی شامل تھا۔وہ کہتے ہیں کہ ‘میرے خیال میں ثقافتی اعتبار سے وہ جدید دور کی سب سے زیادہ معروف شخصیات میں سے ایک ہیں اور اس کے باوجود دنیا کی پراسرار ترین شخصیات میں سے بھی۔ یہ تضاد فلم اور آرٹ کے لیے بہترین ہے۔‘لائرین شاید اس خیال میں درست ہیں کیونکہ دنیا میں اتنے سارے فلم سازوں، ٹی وی کمشنرز، مصنفین، آرٹسٹ، فنکار اور موسیقاروں نے اس کہانی کو اپنے فن میں استعمال کرنے کی کوشش کی ہے۔چاہے وہ ڈرامائی تضاد ہے یا کچھ اور، ان سے متاثر ہو کر کئی فن پارے بنے ہیں۔ ان کی سابق رہائش کنزنگٹن پیلس میں ان کا مجسمہ ہو یا ٹی وی یا فلم یا تھیٹر، کم از کم ایک درجن اداکاراؤں نے ان کا کردار نبھایا ہے۔ مگر معیار کے پیمانے کی دوسری جانب ہعرشبیگل کی ’ڈیانا‘ کھڑی ہے۔فلم ناقد گائے لوج کہتے ہیں کہ نائومی واٹس کی ’ڈیانا‘ کی ناکامی ظاہر کرنے کے لیے آپ کو اس کا کسی اور فلم سے موازنہ کرنے کی بھی ضرورت نہیں ہے۔ ‘یہ ایک غیر معیاری سکرپٹ، مبہم ہدایتکاری اور مبہم اداکاری کا نمونہ ہے۔‘اس کے بعد 2021 میں ’ڈیانا دی میوزکل‘ بھی ایک سستے براڈ وے شو کی طرح ناکام رہا اور اس کا کافی مذاق اڑایا گیا۔ حال ہی میں اس میوزیکل کو نیٹ فلکس پر ریلیز کیا گیا ہے۔ ،تصویر کا ذریعہPress Associationاس میں ڈیانا کے بارے میں بہت سی ایسی غلط معلومات شامل کی گئی ہیں جو پاپ کلچر کا حصہ یعنی غلط العام ہیں، مثلاً یہ کہ شہزادہ چارلز کے ساتھ ڈیانا کا ابتدائی رشتہ ایک غریب لڑکی کا امیر شہزادے کے ساتھ رشتہ تھا۔سپنسر خاندان دراصل ایک ارب پتی کنبہ ہے اور ان کا کئی نسلوں سے شمار اشرافیہ میں ہوتا ہے۔ لاج کہتے ہیں کہ ‘ڈیانا کو ورکنگ کلاس سمجھنا بالکل غلط ہے۔ مگر یہ عام تصور کا حصہ ہے۔‘ بدقسمتی سے یہ تاثر اسی لمحے بن گیا تھا جب ڈیانا پہہلی بار منظرِ عام پر آئی تھیں۔ یہ بھی پڑھیے’ماں کی موت کے درد جیسا کوئی درد نہیں‘خیبر رائفلز: جو ڈیانا کو آج تک نہیں بھولےشہزادی ڈیانا کے دونوں بیٹوں کے تعلقات کا مستقبل کیا ہوگا؟سنہ 1982 میں، ان کی شادی کے ایک سال بعد ہی امریکی ٹی وی نیٹ ورکس نے اپنی توجہ ڈیانا کے بارے میں ابھرتے ہوئے بیانیے کی طرف مرکوز کر لی تھی۔اے بی سی کا ڈاکیو ڈرامہ ‘چارلس اینڈ ڈیانا: اے رائل لوو سٹوری‘ میں ان کے ابتدائی رومانوی رشتے کو سطحی طور ہر ایک پریوں کی کہانی کے طور پر پیش کیا گیا جس کے آخر میں سینٹ پال کیتھیڈرل میں ان کی شادی کی تقریب کا خاکہ بنا کر دکھایا گیا۔ یہ سب ستمبر 1982 میں ہوا۔ اس کے تین دن بعد ہی سی بی ایس نے اس شادی کی اپنی طور پر کی گئی رامائی تشکیل نشر کی جسے ’دی رائل رومانس آف چارلس اینڈ ڈیانا‘ کہا گیا۔ یہ پہلے سے بھی زیادہ میٹھی، جذباتی اور مشکلات سے پاک کہانی تھی اور ریٹنگز میں یہ ہٹ رہی۔واشنگٹن ٹائمر کے ٹام شیلز نے اس پر بہت تنقید کی اور کہا کہ یہ بس شاہی عکس بندی کا مزہ لینے کی کوشش ہے اور یہ کہ پروڈیوسر دور دراز کی اہم شخصیات کو حقیقی لوگوں کے طور پر یا تو پیش کرنا نہیں چاہتے یا کر نہیں سکتے۔ مگر پہلی فلم بھی اینگلوفیلیا (برطانیہ سے محبت) کی کوشش ہی لگتی ہے جس میں شاہی تخت اور خاندان کو ایسے دکھایا گیا ہے جیسے انھیں کسی بچے کی نظر سے دیکھا جا رہا ہو۔ ابھی زیادہ وقت نہیں گزرا تھا کہ ازدواجی مسائل کی قیاس آرائیاں آنے لگیں۔ 1992 میں ’کمیلا گیٹ‘ ٹیپس منظرِ عام پر آ گئیں جن میں شہزادہ چارلز کی اپنی بچپن کی محبوبہ کمیلا پارکر کے ساتھ ذاتی بات چیت ہو رہی تھی۔اس کے تھوڑے عرصے بعد ہی شہزادہ چارلس اور ڈیانا کی علیحدگی ہو گئی۔ لاج کہتے ہیں کہ جس جس نے ان کی شادی دیکھی تھی انھیں اپنی آنکھوں کے سامنے ایک پریوں کی کہانی اجڑتی ہوئی نظر آئی اور وہی میڈیا، جنھوں نے پہلے وہ بیانیہ بنایا تھا، ان کے لیے تو یہ اور بھی زیادہ مصالحے دار بات تھی۔اس کے بعد جب بھی ڈیانا کی کہانی بتائی جاتی تھی تو وہ مسائل میں گھری ایک شہزادی کے طور پر دکھائی جاتیں۔ جارحانہ فوٹوگرافر، مہلک سلیبرٹی، خوراک کے مسائل، رومانس پر غیر یقینی، یہ سب ان کی کہانی کا حصہ بن گئے۔ایسی ہی کہانیوں کی مثالوں میں سے ایک ان کی وفات سے قبل ریلیز ہونے والی ’پرنسز ان لو‘ نامی ٹی وی فلم تھی جس میں ان کی کیپٹن جیمز ہیئوٹ کے ساتھ رومانوی تعلق کا ذکر تھا۔اس بار کہانی اینا پیسٹرناک کی کتاب سے لی گئی تھی اور اس کتاب کے لیے مرکزی ذریعہ کیپٹن ہیئوٹ خود بتائے گئے ہیں۔ اس میں بھی وہی پرانی کہانی ہے: ڈیانا اور چارلس کا کمیلا پر جھگڑا ہوتا ہے جو ان دونوں کے درمیان تیسرا فریق تھی۔ فلم میں ڈیانا کے 1995 میں بی بی سی کے صحافی مارٹن بشیر کے ساتھ انٹرویو کی معروف لائن ‘کیا آپ کے خیال میں یہاں ذرا رش نہیں ہے؟‘ بھی استعمال کی گئی ہے۔ چارلس بظاہر ڈیانا کو ان کی غلطیوں پر منافقانہ انداز میں نمٹتے ہیں اور محبت سے خالی اس شادی میں ہونے کی وجہ سے ڈیانا کسی اور کی بانہوں میں پہنچ جاتی ہے۔ وہی جذباتی موسیقی اور ایک ہی فارمولے پر بنی فلم، یہ کوئی خاص چیز نہیں تھی۔ یہ جاننا تو ناممکن ہے کہ اگر آج ڈیانا زندہ ہوتیں تو ہمارے ثقافتی بیانیے میں ان کا کیا مقام ہوتا۔ سنہ 1997 میں ان کی غیر متوقع موت نے انھیں ایک علامت بنا دیا اور ان کے اس رتبے میں کوئی شک نہیں ہے۔ان کی ہلاکت کے چند گھنٹوں بعد ہی برطانوی وزیراعظم ٹونی بلیئر نے انھیں ‘دی پیپلز پرنسز‘ کہہ کر پکارا اور ان کا یہی تاثر ہمیشہ کے لیے امر ہو گیا۔،تصویر کا ذریعہNetflixاس تاثر کو پاپ کلچر میں اکثر ایک سانحے کے طور پر بھی پیش کیا جاتا ہے اور تازہ فلم ’سپنسر‘ بھی اس خیال سے متفق ہے۔ مگر اس سانحے کا بنیادی خیال، اس کا مرکزی مطلب کیا ہے؟ یہ دیکھنے والے کی نظر اور سوچ پر منحصر ہے۔لائرین کہتے ہیں کہ ‘یونانی ڈرامے کا ہیرو سانحے سے بچنے کی حتیٰ امکان کوشش کرتا ہے، مگر حقیقت میں اس کی ساری جدوجہد اسے اس سانحے کے قریب تر لا رہی ہوتی ہے۔ اور آخر میں اس کا سامنا موت سے ہوتا ہے۔ عملی طور پر تو وہ پیرس میں پریس سے بھاگنے کے لیے تیز رفتار گاڑی میں سوار تھیں لیکن ایک طرح سے ڈیانا کے ساتھ بھی یہی ہوا۔‘لائرین کہتے ہیں کہ وہ اور فلم کے مصنف سٹیون نائٹ جان بوجھ کر اس سانحے یعنی ڈیانا کے آخری سال، آخری مہینے اور دن، اور پھر وہ حادثہ، اس سب پر زیادہ توجہ نہیں دینا چاہتے تھے۔ ’ڈیانا‘ اینڈ ’ڈیانا دی میوزیکل‘ میں اس سب سے سطحی طور پر نمٹا گیا ہے مگر ’سپنسر‘ ایسا نہیں کرتی۔لاج کہتے ہیں کہ ‘مجھے سپنسر میں زیادہ جامع کردار نظر آئے۔ اگرچہ لائرین کا کام رائے منقسم کرتا ہے مگر آپ کو یہ نظر آتا ہے کہ وہ اس خیال پر قائم ہیں۔ وہ ایک حقیقی اور نفسیاتی دنیا بناتے ہیں جس میں ہیروئن مکمل طور پر گھری ہوئی ہے اور یہ فلم ڈیانا میں بطور ایک انسان دلچسپی رکھتی ہے نہ کہ بطور ایک چلتی پھرتی شہ سرخی۔‘
Fun Funkar,،تصویر کا ذریعہANJOO MAHENDRUبالی وڈ کے معروف اداکار سنجیو کمار چھ نومبر 1985 کو 47 سال کی عمر میں دنیا کو الوداع کہہ گئے۔اس وقت تک وہ سنیما کی دنیا کو 25 سال دے چکے تھے۔ ان کا 25 سال کا سفر بالی وڈ کی سپر ہٹ مصالحہ فلموں سے کم نہیں تھا۔خواہ وہ ان کی اداکاری کی گوناگونیت رہی ہو جو ناظرین کو حیران کرتی رہی، باکس آفس پر بلاک بسٹر فلمیں ہوں یا پھر خوبصورت معشوقوں کا ساتھ رہا ہو، سنجیو کمار کسی سپر سٹار سے کم نہیں تھے۔اپنی شہرت اور شراب نوشی کی عادت کی وجہ سے وہ ہمیشہ لوگوں میں گھرے رہتے تھے لیکن اس سب کے بعد بھی سنجیو کمار اپنی زندگی کے آخری مہینوں میں انتہائی تنہا ہو گئے اور اپنی بیماری سے نبرد آزما رہے۔یہ بھی کہا جا سکتا ہے کہ زندگی کے سفر میں بھی بطور فنکار سنجیو کمار ہمیشہ امتحان دیتے نظر آئے۔ بہت چھوٹی عمر میں والد کی موت، اس کے بعد والدہ کی جدوجہد، تھیٹر سے لگاؤ، خاندانی ذمہ داریاں اور فلموں میں کام حاصل کرنے کی جدوجہد شامل رہیں۔سی یا بی گریڈ فلموں سے آغاز کرتے ہوئے انھوں نے وہ شہرت محض اداکاری کے بل بوتے پر حاصل کی تھی جس کی وجہ سے انھوں نے متعدد ستاروں پر مبنی فلموں میں بھی سب سے زیادہ معاوضہ لینا شروع کر دیا تھا۔سنجیو کمار کو یہ کامیابی کسی جھٹکے سے نہیں ملی۔ انھوں نے اسے قدم بہ قدم حاصل کیا۔ بالکل اپنے طور پر۔ اس میں ان کے ساتھ بچپن سے اداکاری کی تربیت کا بہت بڑا ہاتھ تھا۔یہ تربیت حاصل کرنے کے لیے سنجیو کمار کی والدہ نے اپنے زیورات گروی رکھوائے تاکہ ششیدھر مکھرجی کے ایکٹنگ سکول کی فیس بھری جا سکے۔ ویسے تو اُن کی والدہ چاہتی تھیں کہ وہ ڈاکٹر یا وکیل بنیں، لیکن سنجیو کمار کی اداکاری میں دلچسپی دیکھتے ہوئے اُنھوں نے یہ فیصلہ کیا۔ سنجیو کمار کے جدوجہد کی دلچسپ کہانی میں ان کے نام کی کہانی بھی شامل ہے۔ دراصل ہندی فلموں میں کام ملنے سے پہلے انھوں نے تھیٹر کی دنیا میں ہریہر جیٹھالال کے نام سے کام کرنا شروع کیا تھا۔،تصویر کا ذریعہANJOO MAHENDRUہریہر جیٹھا لال جری والا کو ہندی فلموں میں کام کی تلاش میں پہلا موقع سنہ 1960 کی فلم ’ہم ہندوستانی‘ میں ملا تھا۔ سنیل دت اور آشا پاریکھ کی اس فلم میں سنجیو کمار کا کردار محض دو سیکنڈ کا کلوز اپ تھا۔اس کے بعد انھوں نے پروڈیوسر ڈائریکٹرز اور سٹوڈیوز کے چکر لگانے شروع کر دیے۔ دریں اثنا تھیٹر سے اپنے دوستوں کے ساتھ بات چیت کرتے ہوئے ہریہر جیٹھلال نے کہا کہ انھیں اپنے لیے سکرین کا نام تلاش کرنا پڑے گا۔ سنجیو کمار کی والدہ کا نام شانتا بین جری والا تھا۔انھوں نے اپنے دوستوں سے کہا کہ وہ نام ایس (سین) سے رکھیں گے اور اس وقت دلیپ کمار اور اشوک کمار کی کامیابی کا اثر دیکھتے ہوئے انھوں نے کمار کا لاحقہ رکھنے کا فیصلہ کر لیا تھا۔ نام بھی طے کیا، لیکن سنجے کمار۔سنجیو کمار کے کریئر کی دوسری ہندی فلم ’آو پیار کریں‘ 1964 میں ریلیز ہوئی اور اس میں کریڈٹ سنجے کمار کو دیا گیا۔ اس فلم کے بعد کمال امروہی نے انھیں ’شنکر حسین‘ نامی فلم (جو نہ بن سکی) کے لیے سائن کیا اور کہا کہ یہ نام زیادہ متاثر کن نہیں ہے۔کمال امروہی نے سنجیو کا نام گوتم راجونش رکھا۔ تاہم کمال پاکیزہ کے کام میں اس قدر منہمک تھے کہ انھوں نے چند شاٹس کے بعد بھی فلم مکمل نہیں کی۔ تو گوتم راجونش کا نام بھی سنجیو کمار کے مطابق نہیں تھا۔اسی دوران سنہ 1964 میں فلم دوستی سپر ہٹ ہوگئی اور اس فلم سے سنجے خان قائم ہوگئے۔ ایسے میں سنجے خان ہونے کے ناطے سنجے کمار کے نام سے فلم کرنا سودمند نہیں ہوگا، یہ سوچ کر ہریہر جیٹھالال نے اپنے دوستوں کے ساتھ دوبارہ غور کیا اور سنجیو کمار نام اپنا لیا۔ اس نام سے ان کی پہلی فلم 1965 میں ’نشان‘ تھی۔،تصویر کا ذریعہANJOO MAHENDRUنام رکھنے کی اس کہانی کا ذکر حنیف زاویری اور سمنت بترا کی سنجیو کمار پر حال ہی میں شائع ہونے والی کتاب میں کیا گیا ہے۔ پینگوئن پبلی کیشنز کی شائع کردہ ’این ایکٹرز ایکٹر‘ سنجیو کمار کی باضابطہ سوانح حیات کہلاتی ہے۔ ان کی موت کے 36 سال تک سنجیو کمار کی زندگی کے سفر کو بیان کرنے والی ایک بھی کتاب نہیں تھی۔ اس خلا کو حنیف زاویری اور سمنت بترا کی کتاب نے کافی حد تک پُر کیا ہے۔سنہ 1968 کی فلم 'سنگھرش' میں سنجیو کمار نے دلیپ کمار کے ساتھ اداکاری کر کے اپنا سکہ جمایا، جو ان کی موت تک یعنی اگلے 17 سالوں جاری رہا۔ اس دوران سنجیو کمار نے نہ صرف باکس آفس پر کامیاب فلمیں دیں بلکہ باکس آفس پر ایسی فلموں میں بھی کام کیا، جو ان کے دور سے بہت آگے کی تھیں۔سنہ 1970 میں ریلیز ہونے والی فلم ’کھلونا‘ میں ذہنی بیماری کا سامنا کرنے والے کردار نے انھیں شہرت اور کامیابی کے آسمان پر پہنچا دیا۔ دو سال بعد سنہ 1972 میں آنے والی فلم ’کوشش‘ میں انھوں نے بغیر بولے اپنی آنکھوں سے جادو کر دیا۔،تصویر کا ذریعہANJOO MAHENDRUسنجیو کمار دلیپ کمار کے ساتھلیکن ایک اداکار کے طور پر سنجیو کمار نے نہ کبھی اپنے آپ کو دہرایا اور نہ ہی وہ کسی ٹائپ میں قید ہوئے۔ وہ سدا بہار اداکار کہلانے لگے۔ انھوں نے اپنی امیج کی بالکل بھی پرواہ نہیں کی۔ اس کا اندازہ اس بات سے لگایا جا سکتا ہے کہ وہ ایک ہی وقت فلم ’انامیکا‘ میں جیا بھادوری کے عاشق کا کردار ادا کر رہے تھے اور ساتھ ہی وہ فلم ’پریچے‘ میں ان کے والد کا کردار ادا کر رہے تھے۔ شعلے میں انھوں نے جیا بھادوری کے سسر کا کردار ادا کیا۔ایک طرف وہ شعلے اور ترشول جیسی متعدد اداکاروں والی فلموں میں اپنی اداکاری سے لوگوں کے دل جیتتے رہے تو دوسری طرف تجرباتی فلموں کے ذریعے لوگوں کو حیران کرتے رہے۔ سنہ 1974 میں ’نیا دن، نئی رات‘ میں انھوں نے نو قسم کے کردار ادا کر کے لوگوں کو حیران کر دیا۔چنانچہ سنہ 1977 میں انھوں نے ستیہ جیت رائے کے ساتھ بہت کم پیسوں میں ’شطرنج کے کھلاڑی‘ میں کام کرنا قبول کر لیا۔ سنہ 1978 میں انھوں نے ’پتی، پتنی اور وہ‘ کے طور پر ایک سپر ہٹ فلم دی، اور سنہ 1982 میں ’انگور‘ جیسی بے مثال مزاحیہ فلم دی۔سنہ 1960 سے 1985 کے درمیان سنجیو کمار نے 153 فلموں میں کام کیا۔ ان میں ’دستک‘ اور ’کوشش‘ کے لیے انھیں قومی ایوارڈ سے نوازا گیا۔ بی گریڈ فلموں میں کام کرکے یہاں تک پہنچنا آسان نہیں لیکن سنجیو کمار نے یہ مقام حاصل کر لیا۔،تصویر کا ذریعہANJOO MAHENDRUسنجیو کمار راج کپور کے ساتھاس سفر میں سنجیو کمار کا شادی شدہ نوتن اور ہیما مالنی کے ساتھ افیئر بھی ہوا لیکن معاملہ نہ بنا۔ اس کے بعد سولکشنا پنڈت سمیت کچھ دیگر اداکاراؤں کے ساتھ بھی ان کے تعلقات کے چرچے ہوئے۔ لیکن سنجیو کمار نے شادی نہیں کی۔ محبت کے رشتوں میں ناکامی یا تنہائی کو دور کرنے کے لیے سنجیو کمار نے خود کو شراب میں غرق کر لیا۔سنجیو کمار بچپن سے ہی دل کی بیماریوں میں مبتلا تھے اور شراب کے نشے نے ان کی بیماری کو مزید بڑھا دیا۔ پھر 37 سال کی عمر میں انھیں اپنے کریئر کے عروج پر پہلی بار دل کا دورہ پڑا، لیکن انھوں نے اپنے طرز زندگی میں کوئی تبدیلی نہیں کی۔اس کا خمیازہ یوں اٹھانا پڑا کہ جلد ہی دوسری بار دل کا دورہ پڑا۔ اس کے بعد سنجیو کمار امریکہ گئے اور اپنی اوپن ہارٹ سرجری کروائی۔امریکہ سے واپس آنے پر ان کے مکمل صحت یاب ہونے کی امید تھی، لیکن سنیما پروڈیوسروں کی جانب سے کام پر واپس آنے اور معلق پروجیکٹس کو مکمل کرنے کے اصرار نے انھیں آرام نہیں لینے دیا۔یہ بھی پڑھیےبڑا اداکار کون؟ دلیپ، راج یا امیتابھ۔۔۔دیو آنند: جنھیں انڈیا سے لاہور لانے کے لیے نواز شریف نے واجپائی سے فرمائش کیستیہ جیت رے: انڈیا کا وہ فنکار جس کے پاس ’تیسری آنکھ‘ تھیچھ نومبر سنہ 1985 کو سنجیو کمار کی موت پر ان کے دوست اور ساتھی فنکار دنیش ہنگو نے حنیف زاویری سے کہا: ’اگر وہ شادی کر لیتے، تو وہ زیادہ زندہ رہتے، وہ آرام کرنا نہیں جانتے تھے۔ بائی پاس سرجری کے بعد بھی کام  جاری رہا۔ فلم ساز ان کی موت کے ذمہ دار ہیں۔‘،تصویر کا ذریعہHema Malini/Instagramسنجیو کمار ہیما مالنی کو چاہتے تھے لیکن انھوں نے دھرمیندر سے شادی کر لیواضح رہے کہ ہر سال چھ نومبر کو سنجیو کمار اپنی ماں کی یادوں میں ڈوب جاتے تھے۔ ان کی والدہ کا انتقال چھ نومبر 1980 کو ہوا اور اس کے بعد وہ بیماری کا مقابلہ کرتے ہوئے صرف پانچ سال مزید زندہ رہے اور فلموں میں اداکاری کرتے رہے۔سنجیو کمار کے اس دور کے بارے میں کافی بحث ہوئی، جس میں ان کا شراب نوشی کے ساتھ ساتھ کنجوس ہونا اور خواتین دوستوں پر بھروسہ نہ کرنا شامل ہے۔ بخل کے ذکر کی ایک وجہ یہ بھی رہی ہو گی کہ سنجیو کمار بہت سادہ کپڑے پہنتے تھے اور فلمی ستاروں کی طرح کپڑوں پر زیادہ خرچ نہیں کرتے تھے۔تاہم ان کے قریبی دوستوں نے انھیں یہ باور کروایا تھا کہ اگر کوئی ان سے ملتا جلتا ہے صرف ان کے پیسوں کی وجہ سے۔ سنجیو کمار نے اس پر تھوڑا سا بھروسہ کر لیا تھا اور اپنی زندگی کے آخری سالوں میں وہ دوسروں کے ساتھ جلدی نہیں کھلتے تھے۔ویسے حنیف زاویری اور سُمنت بترا کی کتاب سے پتا چلتا ہے کہ ان دونوں باتوں میں زیادہ صداقت نہیں ہے۔ حنیف زاویری سے سنجیو کمار کے ساتھ کام کرنے والی کئی اداکاراؤں نے بتایا کہ سنجیو کمار ان کے بہترین دوست تھے۔،تصویر کا ذریعہANJOO MAHENDRUسنجیو کمار اداکار شتروگھن سنہا کے ساتھسنجیو کمار نے بھلے ہی اپنا گھر نہ بسایا لیکن وہ خاندان کی اہمیت سے پوری طرح واقف تھے۔ اس لیے انھوں نے نہ صرف اپنے خاندان کے افراد کی مدد کی بلکہ دوسروں کے تباہ ہوتے گھر کو بھی بچایا۔جب شتروگھن سنہا کا اپنی اہلیہ پونم سنہا کے ساتھ تناؤ بہت بڑھ گیا تھا تو سنجیو کمار نے اسے حل کرنے میں اہم کردار ادا کیا، جس کا ذکر شتروگھن سنہا بھی کرتے رہے ہیں۔ یہی وجہ ہے کہ شتروگھن سنہا زندگی بھر ان کے بہترین دوست رہے۔ اور جب سنجیو کمار کی موت ہوئی تو شتروگھن سنہا 48 گھنٹے تک ان کی لاش کے پاس بیٹھے رہے۔سنجیو کمار کی بہن کے امریکہ سے آنے کے بعد ہی ان کی آخری رسومات ادا کی گئیں۔ ان کی موت کی خبر کے بعد اگلے دن ممبئی میں فلم انڈسٹری میں کسی قسم کا کوئی کام نہیں ہوا اور تمام شوٹنگ منسوخ کر دی گئیں۔حال ہی میں پینگوئن پبلی کیشنز کی جانب سے گلزار کی یادداشتوں پر مبنی ایک کتاب ’ایکچوئلی آئی میٹ دیم، اے میموئیر‘ منظر عام پر آئی ہے۔ اس میں سنجیو کمار پر ایک باب بھی ہے۔ گلزار نے انھیں سٹار کے بجائے اپنے دوست کے طور پر یاد کیا ہے۔گلزار اور سنجیو کمار کا ایک دوسرے کے ساتھ اچھا تال میل تھا۔ اس جوڑی نے ’موسم‘، ’آندھی‘ اور ’نمکین‘ جیسی بہترین فلمیں دیں جو فلم ’پریچے‘ سے شروع ہوئی۔ گلزار نے یہ لکھا ہے کہ سنجیو کمار کی موت کے بعد شتروگھن سنہا سکتے کے عالم میں 48 گھنٹے تک وہاں بیٹھے رہے۔حنیف زاویری اور سمنت بترا کی کتاب میں یہ بھی بتایا گیا ہے کہ جب امیتابھ بچن اور جیا بھادوری کے درمیان باہمی تعلقات میں کشیدگی بڑھی تو سنجیو کمار نے صلح کروانے میں اہم کردار ادا کیا اور جیا بچن انھیں اپنا بھائی سمجھتی تھیں۔،تصویر کا ذریعہRUNA ASHISHفلم ساز اور نغمہ نگار گلزارسنجیو کمار کی کنجوسی کی باتوں کے برعکس حنیف زاویری کے مطابق بہت سے معروف پروڈیوسرز اور اداکاروں نے بغیر حساب کتاب کے سنجیو کمار سے پیسے لینے کی حقیقت کو قبول کیا ہے۔ حنیف زاویری نے لکھا ہے کہ سنجیو کمار کی موت کے بعد بونی کپور ان کے گھر والوں کو پیسے واپس کرنے گئے تھے جبکہ اہل خانہ کو یہ بھی معلوم نہیں تھا کہ بونی نے سنجیو کمار سے پیسے لیے ہیں۔سنجیو کمار کے سیکریٹری جمنا داس نے پھر ڈائری کھولی اور گھر والوں کو بتایا کہ سنجیو کمار سے ان کے دوستوں اداکاروں اور پروڈیوسر ڈائریکٹرز نے 94 لاکھ 36 ہزار روپے ادھار لے رکھے تھے۔ یہ رقم آج کے حساب سے بھی بہت بڑی ہے اور اس دور میں یہ آج کے مقابلے میں کہیں زیادہ تھی۔ اس دور میں بینکوں میں پیسہ پانچ سال میں دو گنا ہوجاتا تھا جس میں آج تقریباً آٹھ سال لگتے ہیں۔ اور اگر اس حساب سے اس کا موازنہ کریں تو آج کے دور میں یہ 90 سے 100 کروڑ روپے بنتے ہیں۔ جب سنجیو کمار کے اہل خانہ نے ان لوگوں سے رقم واپس لینے کی کوشش کی تو کسی نے بھی رقم واپس نہیں کی۔ اس کے بعد سنجیو کمار کے گھر والے سنیل دت کے پاس گئے تاکہ ان کی کوششوں سے رقم واپس حاصل کی جا سکے۔ سنیل دت کا انڈسٹری میں کافی دبدبہ تھا لیکن وہ انڈسٹری کے طریقے کو بہتر جانتے تھے اس لیے انھوں نے گھر والوں سے کہا کہ میں پوری کوشش کروں گا لیکن پیسے واپس ملنے کی امید کم ہے۔ وہ فہرست ابھی تک سنجیو کمار کے اہل خانہ کے پاس موجود ہے۔اس ڈائری میں سنجیو کمار کی زندگی سے جڑی تمام چھوٹی بڑی باتوں کا ذکر ہے کہ کس طرح سنجیو کمار اپنے لباس کے بارے میں بہت پرسکون رہتے تھے اور رات کو کسی بھی ساتھی فنکار کے گھر نان ویجیٹیرین کھانا کھانے پہنچ جاتے تھے۔سنجیو کمار پر اپنی یادداشت کی پہلی سطر میں گلزار نے انھیں نان ویج کھانے کا پرستار بھی بتایا ہے جو ہمیشہ باہر کھانے کے لیے تیار رہتے تھے۔،تصویر کا ذریعہANJOO MAHENDRUسنجیو کمار میں فلمی ستاروں کے ناز نخرے نہیں تھے لیکن وہ عموماً شوٹنگ کے لیے سیٹ پر دیر سے پہنچتے تھے۔ اس کی وجہ صرف یہ تھی کہ وہ صبح تک شراب پیتے رہتے تھے۔اس کے باوجود ہدایت کار اور ساتھی اداکار زیادہ ناراض نہیں ہوتے تھے، کیونکہ سنجیو کمار صرف ایک ٹیک میں اپنے شاٹس کرنے کے لیے جانے جاتے تھے اور فلم انڈسٹری کو معلوم تھا کہ دوسرے اداکار جو کام آٹھ گھنٹے میں کیا کرتے ہیں، سنجیو کمار صرف چار گھنٹے میں اسے انجام دے لیتے تھے۔ اس کے علاوہ اُن کی حس مزاح اس قدر زبردست تھی کہ ساتھی اداکار بھی ان کی باتوں پر ہنسے بغیر نہ رہ سکتے تھے۔حنیف زاویری نے بطور صحافی سنجیو کمار کو قریب سے دیکھا، ان کے کئی انٹرویوز کیے اور دعویٰ کیا کہ بالی وڈ کے اداکار دلیپ کمار نے انھیں سنجیو کمار پر کتاب لکھنے کا مشورہ دیا۔ جب انھوں نے سنجیو کمار پر کتاب لکھنے کے لیے مواد اکٹھا کرنا شروع کیا تو انھیں سنجیو کمار کے ایک اور مداح سمنت بترا کا پتہ چلا اور پھر دونوں نے مل کر ایک کتاب تیار کی جس میں سنجیو کمار کی زندگی کی مکمل تفصیلات موجود ہیں۔حنیف زاویری کہتے ہیں: 'اس کتاب پر کام سنہ 2009 سے شروع ہوا تھا۔ پھر یہ پانچ سال تک کام نہیں ہو سکا۔ جری والا خاندان کی اپنی وجوہات تھیں۔ لیکن اس کے بعد میں نے تقریباً 150 لوگوں کے انٹرویوز کیے جو سنجیو کمار کو جانتے تھے۔ اس سے فرق نہیں پڑتا کہ اس میں کتنا وقت لگا لیکن ہم نے ایک مکمل کتاب تیار کی ہے۔'
Fun Funkar,،تصویر کا ذریعہJaun Eliaچند روز قبل انیق احمد نے دلچسپ واقعہ سنایا: کراچی کی ایک نجی جامعہ نے جون ایلیا کی یاد میں ایک تقریب کا انعقاد کیا تھا۔ پروگرام نوجوان طلبا نے ترتیب دیا تھا، وہی جون کی شاعری سنا رہے تھے اور وہی اس پر گفتگو کر رہے تھے۔ سامعین میں انیق احمد، شکیل عادل زادہ، آصف فرخی، انعام ندیم اور ہم بھی شامل تھے۔انیق احمد کہتے ہیں کہ وہ پروگرام سے اکتا کر باہر نکل آئے۔ پروگرام ختم ہونے کے بعد وہ نوجوان جو لہک لہک کر جون کی شاعری سنا رہا تھا خود بھی ہال سے باہر آیا۔ انیق احمد نے اسے مخاطب کیا اور پوچھا تم نے جون ایلیا کی کون کون سی کتابیں پڑھی ہیں؟ وہ نوجوان حیران ہوا، 'اچھا، جون ایلیا کی کتابیں بھی موجود ہیں؟'انیق احمد نے پوچھا 'شاید، یعنی، لیکن، گمان اور گویا۔۔۔ کیا آپ نے ان میں سے کوئی کتاب نہیں دیکھی؟'نوجوان بولا 'کوئی کتاب نہیں دیکھی، میں نے تو جون ایلیا کی شاعری صرف فیس بک پر پڑھی ہے یا یو ٹیوب پر سنی ہے۔'تو احبابِ من، یہ ہے صورتحال۔اس میں کوئی شبہ نہیں کہ جون ایلیا کی شاعری خصوصاً محبوبہ کو مخاطب کر کے کی جانے والی شاعری نوجوانوں کو متوجہ کرتی ہے۔ اب کون نوجوان ہوگا جو جون کی اس شاعری پر سر نہیں دھنے گا۔شرم، وحشت، جھجھک، پریشانیناز سے کام کیوں نہیں لیتیںآپ، وہ، جی، مگر یہ سب کیا ہےتم میرا نام کیوں نہیں لیتیںمیں نے ہر بار تجھ سے ملتے وقت تجھ سے ملنے کی آرزو کی ہےتیرے جانے کے بعد بھی میں نےتیری خوشبو سے گفتگو کی ہےمگر یہ فیس بک کا کمال ہے کہ جون ایلیا اس وقت اردو کے مقبول ترین شاعر بن چکے ہیں۔نوجوان ان کی شاعری پڑھتے ہیں اور فارورڈ کرتے ہیں۔ ایس ایم ایس، واٹس ایپ کے ذریعے آگے بڑھاتے ہیں اور ان کی سالگرہ اور برسی ایک ایونٹ کے طور پر مناتے ہیں۔یہ درست ہے کہ جون ایلیا کی زندگی میں بھی نوجوانوں کی ایک بڑی تعداد ان کی مداح تھی، خود ہم بھی ان میں شامل تھے۔اس وقت تک جون کا کوئی مجموعہ کلام نہیں چھپا تھا، نہ فیس بک تھی، نہ ٹوئٹر، نہ یوٹیوب، نہ وٹس ایپ سو رسالوں اور اخبارات میں جون کا کلام ڈھونڈ ڈھونڈ کر پڑھا کرتے تھے۔لے دے کر ایک فنون کا غزل نمبر تھا جس میں جون کی اکھٹی دس غزلیں چھپی تھیں۔ اور ایک نیرنگ خیال کا غزل نمبر، جس میں چھ غزلیں۔ پھر کچھ مشاعروں اور شعری نشستوں میں ڈائریوں میں نوٹ کی گئیں غزلیں جو ہم ایک دوسرے کو سناتے تھے۔،تصویر کا ذریعہFacebookفیس بک پر شیئر ہونے والے جون کے اشعارپھر جب 1980 کی دہائی میں جون ایلیا سے ملاقات ہوئی تو خود ان کی زبانی ان کی بہت سی غزلیں سننے کا اعزاز ملا اور ان کی بہت سی غزلوں کے اولین سامعین میں شامل ہونے کا فخر بھی حاصل ہوا۔ نوے کی دہائی میں کچھ اور نوجوان جون کے حلقے میں شامل ہوئے، جن میں خالد احمد انصاری بھی شامل تھے۔ خالد نے جون کی شاعری کو محفوظ کرنے میں اپنی تمام توانائیاں صرف کر دیں۔ یہ بھی پڑھیےگرو جی ہمیں ان شاعروں سے بچا لوفرنود: دلیل، سند، مثالجون ایلیا: باغی شاعرجون ایلیا کی یادمگر اب یہ جو کچھ ہو رہا ہے، کیا اسے 'جون شناسی' کہا جا سکتا ہے؟ جون کے قریبی دوستوں میں جنھیں وہ (ممتاز سعید، حسن عابد، راحت سعید اور محمد علی صدیقی کے ناموں کے اولین حروف کی نسبت سے) 'محرم' کہتے تھے، میں سے تین دوست دنیا سے رخصت ہو چکے ہیں۔ شکیل عادل زادہ، انور شعور، اسد محمد خان اور کئی دوسرے احباب انھیں یاد کرتے رہتے ہیں مگر اپنے اپنے حلقے میں۔ فیس بک اور سوشل میڈیا پر جون ایلیا کے چاہنے والوں کی تعداد لاکھوں میں ہے۔ کچھ نے اپنا حلیہ جون جیسا بنا لیا ہے۔ ایک نے تو اپنا نام ہی جون ایلیا کے بیٹے کے نام پر رکھ لیا ہے۔اور کچھ غیرمانوس فقط لکھ لکھ کر خود کو ان کا ہم پلہ ثابت کرنے میں مشغول ہیں۔ مگر کیا ان میں سے کسی نے جون جیسا نہیں تو کچھ تھوڑا کم ہی سہی، مطالعہ بھی کیا ہے؟ یہ ہے ایک جبر، اتفاق نہیں جون ہونا، کوئی مذاق نہیں جون ایلیانوجوانوں کو میرا مشورہ ہے کہ پہلے ادبیات کا مطالعہ کیجیے، فلسفہ اور شاعری پڑھیے۔ لفظ لکھنے اور برتنے کا سلیقہ سیکھیے، تنہائی میں خود سے مکالمہ کیجیے، پھر جون کو پڑھیے۔ایک نئے جون ایلیا آپ پر منکشف ہوں گے۔اس وقت سوشل میڈیا پر نوجوانوں کی جو اکثریت خود کو جون کا مداح کہہ رہی ہے ان سے جون کا تعارف صرف فیس بک اور یوٹیوب کے ذریعے ہوا۔ انھیں جون کی لفظیات، جون کی خیال آفرینی اور لفظ برتنے کا سلیقہ متاثر نہیں کرتا۔ جون کا حلیہ اور سرخوشی کے عالم میں شعر سنانے کا انداز متاثر کرتا ہے۔یہ تحریر پہلی مرتبہ بی بی سی پر آٹھ نومبر 2020 کو شائع ہوئی تھی جسے آج جون ایلیا کی انیسویں برسی کے موقع پر دوبارہ شائع کیا گیا ہے۔
Fun Funkar,،تصویر کا ذریعہPervaiz Haiderماسٹر غلام حیدر کا فلمی موسیقی میں ویسا ہی مقام ہے جو فزکس میں البرٹ آئن سٹائن اور آئزک نیوٹن کا ہے۔ انھوں نے آج سے 90 سال پہلے فلمی موسیقی کا جو ’ڈی این اے‘ یعنی فنی ہیت اور شکل وضع کی تھی لگ بھگ ایک صدی بعد بھی فلم کا پلے بیک میوزک اجزائے ترکیبی کے لحاظ اسی کا ’انڈہ بچہ‘ ہے۔ ماسٹر صاحب کا اعزاز ہے کہ انھوں نے برصغیر کی موسیقی کو ملکہ ترنم نورجہاں اور لتا منگیشکر جیسی صدیوں پر پھیلی مُدھر آوازوں کا تحفہ دیا۔ یہی نہیں بلکہ یہ ماسٹر غلام حیدر ہی تھے جنھوں نے شمشاد بیگم کو صرف 12 سال کی عمر میں متعارف کروایا جو بعدازاں متحدہ ہندوستان کی پہلی نامور فلمی گلوکارہ کے طور پر سامنے آئیں۔شمشاد بیگم چونکہ اس خطے کی پہلی پلے بیک (پس پردہ) گلوکارہ تھیں اسی لیے ان کے بعد  آنے والی گلوکاراؤں، جن میں نورجہاں اور لتا منگیشکر بھی شامل تھیں، نے شمشاد بیگم کے انداز سے استفادہ کرتے ہوئے اپنے اپنے لازوال انداز گائیکی کی بنیاد رکھی۔ماسٹر غلام حیدر نے 74 سال پہلے لتا منگشیکر کی صلاحیتوں کو اس وقت پہچانا تھا جب کمرشل مارکیٹ میں وہ ایک ’کورس گرل‘ تھیں۔ بی بی سی اردو سے بات کرتے ہوئے لتا منگیشکر کو اپنے محسن کا احسان ایسے ہی یاد تھا جیسے یہ کل کی بات ہو۔ انھوں نے بتایا کہ ’یہ ان دنوں کی بات ہے جب ممبئی میں فلم ’شہید‘ کی تیاریاں کی جا رہی تھیں اور ماسٹر غلام حیدر اس کے میوزک ڈائریکٹر تھے۔ مذکورہ فلم اس دور کے مشہور فلمی ادارے فلمستان کے بینر تلے بنائی جا رہی تھی جس کے سربراہ ششیدھر مکھرجی تھے جنھوں نے میری آواز یہ کہہ کر مسترد کر دی کہ آواز بہت باریک اور چبھتی ہوئی ہے، فلم بینوں کو پسند نہیں آئے گی۔‘شیشدھر مکھرجی فلم انڈسٹری کے مشہور بنگالی خاندان کے سربراہ تھے جن کی پوتی بالی وڈ کی اداکارہ رانی مکھرجی ہیں۔لتا منگیشکر نے بتایا کہ اس وقت ان کی عمر 18 سال تھی اور چار پانچ سال سے کورس میں گانے کے ساتھ ساتھ وہ مراٹھی فلموں میں چھوٹے موٹے کردار بھی کر رہی تھی۔ ’کبھی ہیرو کی چھوٹی بہن اور کبھی ہیروئن کی سہیلی کا کردار مل جاتا تھا لیکن مجھے اداکاری کرنا پسند نہیں تھا۔ میرے اندر گانا گانے کی تمنا تھی لیکن کوئی چانس نہیں دے رہا تھا۔ انھی دنوں یہ ہوا کہ ایک پٹھان نامی بھلامانس جو سٹوڈیوز میں جونیئر آرٹسٹ سپلائی کرتا تھا وہ مجھے ماسٹر غلام حیدر صاحب کے پاس لے گیا۔ انھوں نے میرا آڈیشن لیا اور مجھے پاس کر دیا۔‘ ،تصویر کا ذریعہHARAISH BHEMANIماسٹر غلام حیدر نے 74 سال پہلے لتا منگشیکر کی صلاحیتوں کو اس وقت پہچانا تھا جب کمرشل مارکیٹ میں وہ ایک 'کورس گرل' تھیں’ماسٹر صاحب میرے آیڈیشن سے بہت خوش ہوئے تھے۔ انھوں نے مجھے کہا تھا کہ میں تمہیں پروموٹ کروں گا۔ پھر ماسٹر صاحب نے مکھرجی کو راضی کرنے کے لیے بہت زور لگایا اور یہ بھی کہا کہ میری گارنٹی ہے لیکن انھوں نے انکار کر دیا۔ ماسٹر صاحب نے شیشدھر کا فیصلہ سُنا تو برہم ہوئے بغیر نہ رہ سکے تاہم انھیں کہا کہ مکھرجی صاحب ویسے تو آپ کو اپنی رائے قائم کرنے کا پورا حق ہے لیکن میرے الفاظ نوٹ کر لیں ایک دن آئے گا کہ پروڈیوسر، لتا کے دروازے پر قطار باندھے کھڑے ہوں گے۔‘لتا کے مطابق یہ کہہ کر ماسٹر غلام حیدر نے فلمستان کے دفتر میں شیشدھر کو اپنا استعفیٰ تھمایا اور اسی وقت میرے ساتھ بمبئی ٹاکیز سٹوڈیو کی جانب چل پڑے۔ بعدازاں شیشدھر کو بھی اپنی غلطی کا احساس ہو گیا اور انھوں نے 'فلمستان' کے بینر تلے انارکلی اور ناگن سمیت اپنی تمام فلموں کے گانے لتا منگیشکر کی آواز میں ریکارڈ کیے۔ لتا جی بتاتی ہیں کہ ’بمبئی ٹاکیز سٹوڈیو شہر کے مضافات میں ملاڈ کے علاقے میں تھا۔ میں ماسٹر صاحب کے ساتھ میںگور گاؤں ریلوے سٹیشن پر کھڑی ٹرین کا انتظار کر رہی تھی کہ فلم 'مجبور‘ کے گیت کی پہلی دھن وہیں موزوں ہوئی۔ گیت کے بول تھے 'دل میرا توڑا ،مجھے کہیں کا نہ چھوڑا۔۔۔‘ ’ماسٹر صاحب 555 برانڈ کے سگریٹ پیتے تھے جس کی پیکنگ ٹین کے گول ڈبوں کی تھی۔ انھوں نے وہیں سگریٹ کی ڈبیا پر ٹھیکا لگا کر دھن موزوں (ترتیب) کر دی۔ وہ ایک، ایک مصرعہ سناتے رہے اور میں ان کے ساتھ گنگناتی رہی۔ ماسٹر صاحب نے فیصلہ کر لیا تھا کہ یہ گیت وہ مجھ سے ہی گوائیں گے۔'مجبور' میں میرے چار گیت تھے جو سبھی بہت پسند کیے گئے۔ اس فلم کے بعد میں مجھے موسیقار کھیم چند پرکاش نے اپنی فلم 'ضدی' کے گیت گوائے اور پھر میں اس وقت کے تمام موسیقاروں کی پہلی پسند بن گئی تھی۔‘’فلمی موسیقی میں میرے استاد اور محسن ماسٹر غلام حیدر ہیں۔ ماسٹر صاحب کو میں استاد اور ایک طرح سے والد کا درجہ دیتی ہوں۔ انھیں دنیا سے گئے ایک زمانہ ہو گیا ہے لیکن میری زندگی کا کوئی دن ایسا نہیں گزرا جب ان کے لیے دعا نہ کی ہو۔‘ماسٹر غلام حیدر کے بیٹے پرویز حیدر نے بی بی سی کو بتایا کہ سنہ 1970 میں وہ اپنی والدہ اور بھائی کے ساتھ لتا منگیشکر کی دعوت پر ممبئی گئے تھے ’جہاں لتا میری ماں کو اپنی ماں کے ساتھ بٹھاتی اور خود ان کے پیروں میں بیٹھا کرتی تھیں۔‘،تصویر کا ذریعہPervaiz Haider’جگت گرو اور فلمی موسیقی کے بانی تھے‘پرویز حیدر کے مطابق ملکہ ترنم نور جہاں بھی ساری زندگی ماسٹر غلام حیدر کا ذکر بڑے احترام سے کرتی رہیں۔ ان کے مطابق ’وہ بتایا کرتی تھیں کہ وہ بہت چھوٹی عمر میں کلکتہ چلی گئی تھیں وہاں سے لاہور آئیں تو ماسٹر غلام حیدر نے انھیں پنچولی سٹوڈیو بلایا۔ اس وقت موسیقی کی دنیا میں وہ بےبی نورجہاں کے نام سے پہچانی جاتی تھی۔‘پرویز حیدر بتاتے ہیں کہ ’ماسٹر صاحب کو بتایا گیا تھا کہ ایک چھوٹی لڑکی ہے جو کلاسیکل اچھا گا رہی ہے۔ ماسٹر صاحب نے پوچھا بیٹی کیا سناؤ گی؟ نور جہاں نے انھیں پیلو کی ٹھمری سنائی جس کے بول تھے ’پیارے رسیا بیہاری، سنو بنتی ہماری'۔ ماسٹر صاحب نے بےبی نورجہاں کی حوصلہ افزائی کرتے ہوئے کہا کہ بیٹی تم اپنی عمر سے بڑا گانا گاتی ہو، میں تمہیں انعام دیتا ہوں۔ تم میری نئی پنجابی فلم کا گیت گاؤ گی۔ گیت کی استھائی کلاسیکی انگ کی ہے تم وہ کہہ سکو گی؟ نورجہاں نے ماسٹر صاحب سے کہا آپ کہیے تو!‘’وہ استھائی ’شالا جوانیاں مانے،آکھا نہ موڑیں، جی لے' شروع ہی تان سے ہوتی ہے۔ نورجہاں بتایا کرتی تھیں کہ ماسٹر غلام حیدر نے یہ گیت پنجابی فلم 'گل بکاؤلی' کے لیے گوایا تھا جس کے بعد نور جہاں نے ان کی ایک اور پنجابی فلم 'یملا جٹ' سمیت بہت سی فلموں کے لیے کلاسیکی اور نیم کلاسیکی انداز کے گیت گائے۔‘یہی نہیں بلکہ اس کے علاوہ ماسٹر صاحب نے نور جہاں سے ایسی دھنیں بھی گوائیں جو سادہ اور عوامی مزاج کی تھیں۔ ’نور جہاں کہا کرتی تھیں کہ ماسٹر غلام حیدر جگت گرو تھے اور فلمی موسیقی میں ان کا رتبہ نائیک اور موجد کا ہے۔‘ ماسٹر صاحب کا سب سے بڑا کام اس خطے کی فلمی موسیقی کی ہیت کو واضح شکل دینا ہے۔ لگ بھگ ایک صدی پہلے ماسٹر غلام حیدر نے فلمی گیت کے لیے ساز اور آواز کا تال میل وضع کیا اور جنوبی ایشیا کی فلمی موسیقی آج تک اسی رستے پر رواں دواں ہے جو ماسٹر صاحب اور ان کے بعد ان کے بعض ساتھیوں نے متعارف کروایا تھا۔،تصویر کا ذریعہHina Durraniملکہ ترنم نور جہاں بھی ساری زندگی ماسٹر غلام حیدر کا ذکر بڑے احترام سے کرتی رہیںیہ ماسٹر غلام حیدر کا کمال ہے کہ انھوں نے ایک فلمی گیت درج ذیل حصوں میں تقسیم کیا کہ ایک فلمی گیت کی عمومی شروعات میوزیکل انٹروڈکشن سے ہو گی پھر گیت کی استھائی یعنی مکھڑا گایا جائے گا۔ گیت کے مکھڑے کے دوران (بارپیس) اس گیت کو سجائیں اور سنواریں گے اور پھر استھائی کے بعد اور انترے سے پہلے(انٹرول پیس) آئیں گے۔منگیشکر خاندان کے سربراہ جنھوں نے شرابی گرو کی شاگردی ٹھکرا دیبڑے غلام علی خان: کلاسیکی موسیقی کے عظیم فنکار پاکستان چھوڑ کر انڈیا کیوں چلے گئے تھےکیا رفیع کو ان کا حق مل سکا؟پرویز حیدر بتاتے ہیں کہ غلام حیدر 1906 میں سندھ کے شہر حیدرآباد میں پیدا ہوئے تھے۔ بچپن سے موسیقی سے دلچسپی رہی مگر انھوں نے تعلیم دانتوں کی ڈاکٹری کی حاصل کی اور دندان سازی کا اپنا کلینک بنایا۔ پھر ایک دن ایسا ہوا کہ اپنے زمانے کی معروف فلم پروڈیوسر اور پنچولی سٹوڈیو کے مالک سیٹھ دل سکھ پنچولی دانتوں کے علاج کے لیے ان کے آئے۔ دورانِ گفتگو سیٹھ پنچولی نے بتایا کہ انھیں اپنی فلم کے لیے میوزک ڈائریکٹر کی تلاش ہے۔پرویز حیدر نے بتایا کہ ’ڈاکٹر غلام حیدر نے اسی وقت کلینک میں ہی ہارمونیم کھولا اور سیٹھ پنچولی کو بہت سی دھنیں سنا دیں۔ یہیں سے والد صاحب کے میوزک کریئر کا آغاز ہوا اور انھیں پنچولی سٹوڈیو میں میوزک ڈپارٹمنٹ کا سربراہ بنا دیا گیا۔‘ماسڑ غلام حیدر نے لاہور کے بعد کلکتہ اور ممبئی کی بڑی فلم انڈسٹریز میں پس پردہ موسیقی کے میدان میں کارہائے نمایاں سرانجام دیے جس کی بنا پر انھیں اپنے عہد کا 'موسیقارِ اعظم' تسلیم کیا گیا۔ ماسٹر صاحب سے پہلے استاد جھنڈے علی خاں کو متحدہ ہندوستان میں پس پردہ موسیقی کا پہلا مستند اور نامور موسیقار قرار دیا جاتا ہے۔ استاد جھنڈے علی خاں برصغیر کے نامور موسیقار نوشاد کے استاد تھے۔ یہ وہی نوشاد ہیں جن کے حصے میں ماسٹرغلام حیدر کے بعد موسیقار اعظم کا اعزاز آیا جبکہ پاکستان میں خواجہ خورشید انور کو ان کا ہم پلہ قرار دیتے ہوئے پاکستانی موسیقار اعظم کا خطاب دیا گیا۔ماسٹر غلام حیدر اپنے زمانے کا سب سے زیادہ معاوضہ وصول کرنے والا موسیقار بھی رہے۔ سنہ 1945میں فلمساز و ہدایتکار محبوب کی فلم 'ہمایوں' کے لیے انھوں نے اس زمانے میں ایک لاکھ روپیہ معاوضہ وصول کیا تھا جو ایک ریکارڈ ہے۔ یہ وہ زمانہ تھا جب ایک معروف میوزک ڈائریکٹر کا معاوضہ دس ہزار سے زیادہ نہیں تھا۔،تصویر کا ذریعہTahir Sarwar Mirماسٹر غلام حیدر نے نور جہاں سے ایسی دھنیں بھی گوائیں جو سادہ اور عوامی مزاج کی تھیںان سے پہلے میوزک ڈائریکٹر کے لیے عام طور پر 'پیٹی ماسٹر' کی اصطلاح استعمال کی جاتی تھی اور یہ ماسٹر غلام حیدر ہی تھے جن کا نام متحدہ ہندوستان کی فلموں کے پوسٹرز پر میوزک ڈائریکٹر کے طور پر درج کیا گیا۔ان کی مشہور فلموں میں سورگ کی سیڑھی، مجنوں، گل بکاؤلی، یملا جٹ، خزانچی، چوہدری، خاندان، ہمایوں، شمع، مہندی، منجدھار، مجبور، شہید، چل چل رے نوجوان، کنیز، شاہدہ، بےقرار، اکیلی، بھیگی پلکیں اور گلنار شامل ہیں۔ گلنار سنہ 1953 میں نمائش کے لیے پیش ہوئی اور اسی برس ماسٹر صاحب صرف 45 برس کی عمر میں وفات پا گئے۔یہ بھی پڑھیےسلامت علی خان نے لتا منگیشکر کی شادی کی پیشکش کیوں ٹھکرائیمہدی حسن: موٹر مکینک سے شہنشاہ غزل بننے کا سفرلسوڑی شاہ کا نصرت، نصرت فتح علی خان کیسے بنالتا منگیشکر نے بی بی سی اردو کو بتایا کہ جن دنوں ماسٹر غلام حیدر بیمار تھے تو ان کا معمول تھا کہ وہ باقاعدگی سے نورجہاں کو ٹیلی فون کر کے ماسٹر صاحب کی صحت کے بارے میں دریافت کرتی رہیں۔’نور جہاں کی زبانی مجھے ماسٹر غلام حیدر کی طبیعت کے بارے میں آگاہی ملتی تھی۔ اس سے پہلے میرا اور نورجہاں کا معمول تھا کہ ہم دونوں ٹیلی فون پر ہی اگلی بات چیت کا دن طے کر لیتے۔ نور جہاں اپنے ہاں پاکستان کے بڑے بڑے موسیقاروں اور گانے بجانے والے حضرات کو بھی ساتھ لے آتیں اور ان سے بات چیت ہوتی رہتی تھی۔‘،تصویر کا ذریعہHaraish Behamaniماسٹر غلام حیدر صرف 45 برس کی عمر میں وفات پا گئے تھے’انھی دنوں پتا چلا کہ ماسڑ غلام حیدر کو کینسر ہو گیا ہے۔ میں نے نور جہاں سے درخواست کی ایک مرتبہ ماسٹر صاحب سے میری بات کروائیں۔ وہ نورجہاں کے گھر آئے تو میں نے ماسٹر صاحب کی بہت منت سماجت کی کہ آپ ایک مرتبہ انڈیا آ جائیں تاکہ ہم آپ کے مرض کے بارے میں سکینڈ اوپینیئن (دوسری رائے) لے لیں لیکن وہ نہ آئے۔ پھر یہ دکھ بھری اطلاع ملی کہ نو نومبر 1953 کو ماسٹر غلام حیدر دنیا چھوڑ گئے ہیں۔‘لتا جی نے کہا کہ ماسٹر غلام حیدر بہت بڑے فنکار تھے۔ مجھ سے پہلے وہ نورجہاں جیسی گلوکارہ کے بھی استاد تھے اور وہی شمشاد بیگم کو بھی لائے۔ افسوس اس بات کا ہے کہ وہ اس دنیا میں تھوڑے وقت کے لیے آئے لیکن ان کا کام اور نام آج بھی ہمارے دل و دماغ کے ساتھ تاریخ کے سیلولائیڈ پر زندہ ہے۔ 
Fun Funkar,،تصویر کا ذریعہAqdas Rizviشکیب جلالی نے صرف 32 برس کی عمر پائی مگر انھوں نے اتنی کم مہلت میں جو شاعری کی وہ انھیں اردو غزل میں ہمیشہ زندہ رکھے گیثروت حسین کا ایک شعر یاد آرہا ہے:موت کے درندے میں اک کشش تو ہے ثروتلوگ کچھ بھی کہتے ہوں خودکشی کے بارے میں عالمی ادب کے منظرنامے پر ایسے ادیبوں اور شاعروں کی بے شمار مثالیں موجود ہیں جنھوں نے زندگی کی الجھنوں سے گھبرا کر خودکشی کے دامن میں پناہ لی۔ان ادیبوں اور شاعروں میں سیفو، ارنسٹ ہیمنگوے، سلویاپلاتھ، این سیکسٹن،ورجینیا وولف، ایڈگر ایلن پو، مایا کوسکی، یوکیومشیما، رضا کمال شہزاد، صادق ہدایت اور فرخی یزدی کے نام سرفہرست ہیں۔اردو ادب کے منظرنامے پر بھی ایسے کئی شاعروں اور ادیبوں کے نام نظر آتے ہیں جنھوں نے زندگی کے بکھیڑے سے موت کے دامن میں پناہ لینے کو ترجیح دی۔حیرت انگیز بات یہ ہے کہ یہ تمام ادیب اور شاعر اس وقت اپنی شہرت کے عروج پر تھے اور ان سب کی عمر 25 سے 50 سال کے درمیان تھی۔ ان میں دو ایک ایسے ادیب بھی ہیں جن کی خودکشی کے بارے میں تو کچھ وثوق سے نہیں کہا جا سکتا مگر وہ خودکشی کا رجحان رکھتے تھے اور ایک دن ایسے غائب ہوئے کہ پھر ان کا کچھ اتا پتا نہ ملا۔ ان میں شمس آغا اور شبیر شاہد کے نام سرفہرست ہیں۔ اردو ادب میں اس موضوع پر ڈاکٹر صفیہ عباد نے پی ایچ ڈی کا مقالہ بھی لکھا جو بعدازاں ’راگ رت، خواہش مرگ اور تنہا پھول‘ کے نام سے کتابی شکل میں شائع ہوا۔اردو ادب میں جس شاعر کی خودکشی کے واقعے نے سب سے زیادہ شہرت حاصل کی وہ شکیب جلالی تھے۔شکیب جلالی کا اصل نام سید حسن رضوی تھا۔ وہ یکم اکتوبر 1934 کو انڈیا کے قصبے بدایوں میں پیدا ہوئے۔ڈاکٹر صفیہ عباد نے اپنے پی ایچ ڈی کے مقالے میں لکھا ہے کہ ’جب شکیب کی عمر تقریباً نو، دس برس تھی تو ان کی آنکھوں کے سامنے ان کے والد سید صغیر حسین نے ان کی والدہ کو ٹرین کے سامنے دھکا دے دیا، اس حادثے میں شکیب کی والدہ کی موت واقع ہو گئی۔ یہ حادثہ بریلی ریلوے سٹیشن پر پیش آیا۔ ’شکیب کے والد کے بارے میں بتایا جاتا ہے کہ وہ محکمہ پولیس میں ملازم تھے، وہاں سے کسی معاملے میں معطل ہوئے تو انھوں نے وظائف شروع کر دیے اور چلے کاٹے جس سے ان کا دماغی توازن بگڑنے لگا۔ وہ کچھ عرصہ پاگل خانے میں بھی داخل رہے لیکن صورتحال میں خاطر خواہ تبدیلی نہ آئی۔ ’وہ کچھ روحانی تجربے کرتے تھے اور پیری مریدی کے قائل تھے۔ کچھ لوگ انھیں پاگل یا دیوانہ کہتے تھے اور کچھ انھیں پہنچا ہوا بزرگ گردانتے تھے۔ ان کی ذہنی حالت کو کچھ بھی کہا جائے یہ بات طے ہے کہ وہ ایک نارمل انسان نہیں تھے اور ان کی اسی کیفیت نے ایک روز ان کی بیوی کی جان لے لی۔‘زیبا نورین نے اپنی کتاب ’جسم و جاں سے آگے‘ میں لکھا ہے کہ ’شکیب کی والدہ نے لب مرگ سسکتے ہوئے پولیس کو بیان لکھوایا کہ یہ حادثہ ان کی اپنی غلطی کی وجہ سے پیش آیا ہے نیز یہ کہ ان کے شوہر کا ذہنی توازن بھی درست نہیں، بے پناہ عبادت و ریاضت سے وہ آپے میں نہیں رہتے لیکن ان کا بیان بھی صغیر حسین صاحب کو گرفتاری سے نہ بچا سکا کیوںکہ واقعے کے عینی شاہدین موجود تھے اور انھوں نے موصوف کو بیوی کو دھکا دیتے ہوئے دیکھا تھا۔ یہ 1944 کا واقعہ ہے۔‘والدہ کی اندوہناک وفات کے وقت شکیب جائے حادثہ پر موجود تھے۔ یہ واقعہ ان کے ذہن سے کبھی محو نہ ہوا اور ایک کبھی نہ ختم ہونے والی نفسیاتی بیماری اور ذہنی عدم توازن کی صورت میں زندگی بھر شکیب کے ساتھ رہا۔ شکیب کی شاعری میں جگہ جگہ اس کیفیت کا عکس نظر آتا ہے۔ان کا ایک مشہور شعر ہے:فصیل جسم پہ تازہ لہو کے چھینٹے ہیںحدود وقت سے آگے نکل گیا ہے کوئیسنہ 1950 میں شکیب جلالی اپنی چار بہنوں کے ساتھ پاکستان آ گئے جہاں ملازمتوں کے سلسلے میں وہ مختلف شہروں میں مقیم رہے۔ادھر شکیب کے والد اگلے پندرہ برس تک ایک پاگل خانے میں زیر علاج رہے۔ وہ 1965 میں شفایاب ہوئے، شکیب کو ان کی رہائی کی اطلاع ملی تو انھوں نے ان سے ملنے کے لیے انڈیا جانا چاہا مگر جنگ کا زمانہ تھا، شکیب انڈیا نہ جا سکے اور فروری 1966 میں ان کے والد دنیا سے رخصت ہو گئے۔شکیب پر ان کی وفات کا گہرا اور شدید ردعمل ہوا اور موت کی کشش انھیں اپنی طرف کھینچنے لگی اور یہ کشش ان کے اشعار میں بھی نظر آنے لگی۔جب کبھی موت کا خیال آیازیست میں کوئی دل کشی نہ رہییہ 12 نومبر 1966 کا دن تھا، شام ساڑھے تین بجے وہ گھر سے نکل گئے، ساڑھے پانچ بجے اطلاع گئی کہ انھوں نے خود کو ٹرین کے آگے گرا کر خودکشی کر لی ہے۔ وہ شدید زخمی حالت میں ہسپتال لائے گئے جہاں ان کی وفات ہو گئی۔شکیب جلالی ایک منفرد اسلوب کے شاعر تھے۔ انھوں نے بلاشبہ غزل کو ایک نیا لہجہ دیا۔ ان کا شعری کا مجموعہ ’روشنی اے روشنی‘ ان کے ناگہانی وفات کے چھ برس بعد 1972 میں لاہور سے شائع ہوا۔ اس مجموعہ کلام کا شمار اردو کے چند اہم ترین شعری مجموعوں میں ہوتا ہے۔ سنہ 2004 میں لاہور ہی سے ان کے کلام کے کلیات بھی شائع ہوئی۔شکیب جلالی نے صرف 32 برس کی عمر پائی مگر انھوں نے اتنی کم مہلت میں جو شاعری کی وہ انھیں اردو غزل میں ہمیشہ زندہ رکھے گی۔،تصویر کا ذریعہPAKISTAN CHRONICLEمصطفیٰ زیدی کی وفات کا دکھ، ادبی حلقوں ہی میں نہیں تمام شعبہ ہائے زندگی سے تعلق رکھنے والے افراد میں محسوس کیا گیاشکیب جلالی کے بعد خودکشی کے تعلق سے مشہور ہونے والے دوسرے شاعر مصطفی زیدی تھے۔ کچھ لوگ اسے قتل کا واقعہ گردانتے ہیں لیکن جب یہ مقدمہ عدالت میں چلا تو عدالت نے اسے خودکشی قرار دیا۔ مصطفیٰ زیدی 12 اکتوبر 1930 کو الٰہ آباد میں پیدا ہوئے تھے۔ ان کا تعلق ایک علمی اور ادبی گھرانے سے تھا۔ وہ نہایت کم عمری سے شاعری کرنے لگے تھے۔ 1947 میں صرف 17 برس کی عمر میں ان کا پہلا مجموعہ ’زنجیریں‘ شائع ہوا جس کا دیباچہ فراق گورکھ پوری نے تحریر کیا۔ قیام پاکستان کے بعد مصطفی زیدی پاکستان آ گئے جہاں انھوں نے تدریس کے شعبے سے اپنے کیریئر کا آغاز کیا، پھر انھوں نے سول سروس کا امتحان پاس کیا اور متعدد انتظامی عہدوں پر خدمات انجام دیتے رہے۔دسمبر 1970 میں حکومت نے جن 303 سرکاری افسران کو بدعنوانی کے الزام میں ملازمت سے معطل کیا ان میں مصطفیٰ زیدی کا نام بھی شامل تھا۔ بعد میں معلوم ہونے والی تفصیلات کے مطابق مرحوم نے معطلی سے کچھ دن قبل اپنے محکمے کے ایک بااثر افسر کا تبادلہ روکنے اور اسے رکوانے کے لیے رشوت قبول کرنے سے نہ صرف انکار کر دیا تھا بلکہ اس افسر کے خلاف رشوت پیش کرنے کے الزام میں صوبے کے چیف سیکرٹری کو تحریری شکایت بھی پیش کی تھی مگر وہ افسر اتنا بااثر تھا کہ اس کا تو کچھ نہیں بگڑا البتہ مصطفی زیدی کو پہلے معطلی اور پھر ملازمت سے برطرفی کا سامنا کرنا پڑا۔مصطفیٰ زیدی کا حلقہ احباب بہت وسیع تھا، وہ اردو کے ایک اہم شاعر تھے اور ان کی شاعری کے کئی مجموعے شائع ہوچکے تھے۔ ان کی شاعری پسند کرنے والوں میں جوش ملیح آبادی، فراق گورکھپوری اور فیض احمد فیض جیسے نامور شاعر شامل تھے۔مصطفیٰ زیدی کی وفات کا دکھ، ادبی حلقوں ہی میں نہیں تمام شعبہ ہائے زندگی سے تعلق رکھنے والے افراد میں محسوس کیا گیا۔ ان کی جرمن نژاد اہلیہ ویرا اور بچے ان دنوں جرمنی میں مقیم تھے لیکن مصطفیٰ زیدی ملک چھوڑنے پر پابندی عائد ہونے کے باعث ان کے پاس بھی نہیں جاسکتے تھے۔ وہ ایک حسن پرست شخص تھے۔ شہناز گل سے، جو خود بھی شادی شدہ خاتون تھی، ان کے تعلقات بہت پرانے تھے مگر مرحوم کی ملازمت سے برطرفی کے بعد شہناز گل بھی ان سے کھنچی کھنچی رہنے لگی تھیں۔ مصطفی زیدی پر ملازمت سے برطرفی، بیوی بچوں سے دوری اور شہناز گل کی ’بے وفائی‘ سبھی کا بڑا گہرا اثر تھا۔12 اکتوبر 1970 کو مرحوم نے شہناز گل کو اپنے فلیٹ پر بلایا اور پھر اگلے روز معلوم ہوا کہ وہ زہریلی کافی پینے سے ہلاک ہو گئے ہیں۔ فلیٹ کے ایک اور کمرے میں شہناز گل بے ہوش پڑی ہوئی تھیں۔ مرحوم کے اعزا کے مطابق مبینہ طور پر یہ زہریلی کافی انھیں شہناز گل نے پلائی تھی جبکہ شہناز گل کا دعویٰ تھا کہ یہ کافی خود مرحوم نے تیار کی تھی۔شہناز گل پر ڈسٹرکٹ مجسٹریٹ کنور ادریس احمد کی عدالت میں مقدمہ چلایا گیا۔ ایک طویل کارروائی کے بعد 26 مئی 1972 کو عدالت نے شہناز گل کو قتل کے الزام سے بری کردیا۔ بعد میں ایک اپیل پر مقدمے کی تحقیق دوبارہ بھی ہوئی مگر دوسری مرتبہ بھی شہناز گل کو بری قرار دے دیا گیا۔ عدالت کے فیصلے کے مطابق مصطفیٰ زیدی نے خودکشی کی تھی۔،تصویر کا ذریعہPAKISTAN CHRONICLEسارا شگفتہ پنجابی اور اردو دونوں میں شاعری کرتی تھیںخودکشی کے ذریعے موت کو گلے لگانے والی شخصیات میں سارا شگفتہ کا نام بھی بہت اہم ہے۔سارہ شگفتہ 31 اکتوبر 1954 کو گوجرانوالہ میں پیدا ہوئی تھیں۔ ان کا تعلق کسی علمی اور ادبی گھرانے سے نہیں تھا۔ یہ چھ بہنوں، چار بھائیوں اور ماں باپ پر مشتمل ایک غریب خاندان تھا۔ معاشی تنگ دستی کے باوجود جیسے تیسے گزارا ہو رہا تھا مگر جب ان کے والد نے دوسری شادی کرلی تو سارا اور ان کے بہن بھائی نہ صرف اپنی والدہ سمیت دو وقت کی روٹی کے محتاج ہو گئے بلکہ باپ کی عدم سرپرستی نے گھر کی مجموعی فضا کو منتشر کر کے رکھ دیا۔ انتہائی کم عمری میں سارا کی شادی ہو گئی مگر آٹھ، نو برس جاری رہنے اور کئی بچوں کے باوجود یہ شادی ناکام رہی۔ سارا نے معروف شاعر احمد جاوید سے دوسری شادی کر لی جو ان کے ساتھ بہبود آبادی کے دفتر میں ملازم تھے مگر یہ شادی بھی ناکام رہی البتہ اس شادی نے ان پر شاعری کے دروازے کھول دیے۔ احمد جاوید کے بعد ایک اور شاعر افضال احمد سید ان کے تیسرے شوہر بنے مگر یہ شادی بھی کامیاب نہ ہوسکی۔ پھر وہ ایک جاگیردار کے ساتھ رشتہ ازدواج میں منسلک ہوئیں مگر صرف چند ماہ بعد یہ شادی بھی ختم ہوگئی۔ اس شادی کے بعد ان کا ایک جذبہ تعلق سعید احمد نامی ایک کاروباری شخص سے ہوا۔ صفیہ عباد نے لکھا ہے کہ ’یہ سارا کی زندگی کی آخری پناہ گاہ تھی جو سارا کی حیرتوں سے وحشتوں میں شریک ہوئی‘۔سارا نے سعید احمد سے شادی نہیں کی کیوںکہ وہ پہلے سے شادی شدہ تھے اور سارا اپنے گھر کی تاریخ نہیں دہرانا چاہتی تھیں۔ اس جذباتی کشمکش میں 4 جون 1984 کو سارا شگفتہ نے کراچی میں ریل کے نیچے آ کر خودکشی کر لی۔سارا شگفتہ پنجابی اور اردو دونوں میں شاعری کرتی تھیں، ان کی شاعری کی مرغوب صنف نثری نظم تھی جو ان کے ایک الگ اسلوب سے مرصع تھی۔ ان کی شاعری پسند کرنے والوں میں مبارک احمد، قمر جمیل ،کشور ناہید اور امرتا پریتم جیسے لوگ شامل تھے۔سارا شگفتہ کی پنجابی شاعری کے مجموعے ’بلدے اکھر‘، ’میں ننگی چنگی‘ اور ’لکن میٹی‘ اور اردو شاعری کے مجموعے ’آنکھیں اور نیند کا رنگ‘ کے نام سے شائع ہوئے۔ ان کی ناگہانی موت نے ان کی زندگی اور شاعری کو ایک نئی جہت عطا کی۔ ان کی وفات کے بعد ان کی شخصیت پر امرتا پرتیم نے ’ایک تھی سارا‘، انور سن رائے نے ’ذلتوں کے اسیر‘ اور عذرا عباس نے ’درد کا محل وقوع‘ کے نام سے کتابیں تحریر کیں اور پاکستان ٹیلی وژن نے ایک ڈرامہ سیریل پیش کیا جس کا نام ’آسمان تک دیوار‘ تھا۔ کچھ عرصے قبل لاہور سے ان کی کلیات بھی شائع ہو چکی ہے۔،تصویر کا ذریعہPAKISTAN CHRONICLEسید آنس معین کا مجموعہ کلام ابھی تک شائع نہیں ہو سکاخودکشی کرنے والے اردو کے سب سے کم عمر شاعر سید آنس معین تھے۔ وہ 29 نومبر 1960 کو لاہور میں پیدا ہوئے تھے۔ ان کے والد سید فخر الدین بلے اردو اور پنجابی کے معروف شاعروں میں شمار ہوتے تھے۔ سید آنس معین نے ایک علمی ماحول میں آنکھ کھولی اور نہایت کم عمری سے شعر کہنا شروع کیے۔انھوں نے اپنی عملی زندگی کا آغاز بینکنگ کے شعبے سے کیا مگر ابھی ان کی عمر فقط 25 برس تھی کہ 5 فروری 1986 کو انھوں نے ملتان میں خودکشی کر کے اپنی زندگی کا خاتمہ کرلیا۔ ڈاکٹر صفیہ عباد کے مطابق اس خودکشی کا ایک سبب شاید یہ تھا کہ وہ جس خاتون سے شادی کرنا چاہتے تھے اس میں انھیں ناکامی ہورہی تھی جبکہ بعض لوگوں کے مطابق دفتر میں ایک مبینہ سازش کے تحت انھیں بینک میں خردبرد کے ایک معاملے میں ملوث کر کے بے عزت کرنے کی کوشش کی جارہی تھی۔سید آنس معین کو بہاولپور میں قبرستان نور شاہ بخاری میں سپرد خاک کیا گیا۔ ان کا مجموعہ کلام ابھی تک شائع نہیں ہو سکا۔،تصویر کا ذریعہPAKISTAN CHRONICLEثروت حسین تدریس کے شعبے سے وابستہ تھے تاہم ان کی ملازمت کا بیشتر حصہ اندرون سندھ بسر ہوا جہاں وہ تنہائی کے شکار ہوئےخودکشی کے ذریعے اپنی زندگی کا خاتمہ کرنے والے ایک اور اہم شاعر ثروت حسین تھے۔وہ نو نومبر 1949 میں کراچی میں پیدا ہوئے تھے۔ ثروت حسین ایک خوش گو شاعر تھے اور اپنا ایک جداگانہ اسلوب رکھتے تھے۔ ان کا پہلا مجموعہ ’آدھے سیارے پر‘ 1989 میں شائع ہوا تھا جس کی ادبی حلقوں میں بڑی پذیرائی ہوئی تھی۔ ان کا دوسرا مجموعہ کلام ’خاک دان‘ ان کی وفات کے بعد سنہ 1998 میں اشاعت پذیر ہوا جبکہ ان کی کلیات چند برس پیشتر شائع ہوئی ہیں۔ثروت حسین تدریس کے شعبے سے وابستہ تھے تاہم ان کی ملازمت کا بیشتر حصہ اندرون سندھ بسر ہوا جہاں وہ تنہائی کے شکار ہوئے۔ وہ اچھی طرح سمجھتے تھے کہ اگر وہ کسی بڑے شہر میں مقیم ہوتے تو ان کی شاعری کی پذیرائی کسی اور طرح ہوتی۔ اس تنہائی اور ناقدری نے انھیں اندر سے توڑ دیا اور ان کی شاعری میں خودکشی کے گہرے رجحانات ملنے لگے۔سنہ 1993 میں انھوں نے حیدرآباد میں خودکشی کرنے کی کوشش کی اور ایک ٹرین کے نیچے اپنی ٹانگیں دے دیں۔ انھیں بچا لیا گیا مگر وہ عمر بھر کے لیے معذور ہو گئے۔ اس معذوری کے بعد محکمہ تعلیم نے ان کا تبادلہ کراچی کر دیا مگر ثروت حسین نے اس تبادلے کی بہت بھاری قیمت ادا کی۔نو ستمبر 1996 کو انھوں نے ایک مرتبہ پھر ٹرین کے سامنے آ کر خودکشی کرنے کی کوشش کی، اس مرتبہ ان کی یہ کوشش کامیاب رہی۔ تنہائی اور ناقدری نے اردو کے ایک اور بڑے شاعر کو ہم سے چھین لیا۔’گمشدہ‘ شاعراردو ادب کی تاریخ میں ایسے ادیب بھی ہیں جن کی خودکشی کے بارے میں تو کچھ وثوق سے نہیں کہا جا سکتا مگر وہ خودکشی کا رجحان رکھتے تھے اور ایک دن ایسے غائب ہوئے کہ پھر ان کا کچھ اتا پتا نہ ملا۔ ان میں شمس آغا اور شبیر شاہد کے نام سرفہرست ہیں۔شمس آغا نامور نقاد ڈاکٹر وزیر آغا کے بھانجے تھے، وہ 10 جنوری 1922 کو پیدا ہوئے تھے۔ وہ ایک جاگیردار گھرانے میں پیدا ہوئے تھے لیکن ان کا رویہ ترقی پسندانہ تھا۔ ان کے والدین میں علیحدگی ہو گئی تھی جس کے اثرات شمس آغا کی زندگی پر مرتب ہوئے۔اپریل 1944 میں ان کے ادبی سفر کا آغاز ہوا اور ان کے افسانے صلاح الدین احمد کے ادبی جریدے ’ادبی دنیا‘ میں شائع ہونے لگے۔ یہ افسانے ادبی دنیا میں بہت پسند کیے گئے۔ رفتہ رفتہ شمس آغا روحانی تجربات پر مائل ہونے لگے۔ انھی روحانی تجربات کے زیر اثر انھوں نے ایک مرتبہ خودکشی کرنے کی کوشش کی مگر انھیں بچا لیا گیا۔ مگر شاید شمس آغا دنیا کا خیال ترک کر چکے تھے اور فیصلہ کر چکے تھے کہ اب انھیں دنیا سے رخصت ہو جانا ہے۔دسمبر 1945 کے اوائل میں وہ لاہور سے دلی کے لیے روانہ ہوئے، تین دسمبر کو انھوں نے اپنی بہن کو ایک خط لکھا جس میں انھوں نے دلی کی گہما گہمی کا ذکر کیا مگر اس خط کے بعد ان کا کوئی سراغ نہیں ملا۔ ان کے گھر والوں نے انھیں ہر جگہ تلاش کیا مگر ناکام رہے۔ ناصر بشیر نے اپنی کتاب ’گمشدہ افسانہ نگار، شمس آغا کی کہانی‘ میں لکھا ہے کہ ’اب تک شمس کے متعلق جتنے بھی نقادوں نے لکھا ہے سبھی نے اس کی گمشدگی کا ذکر کیا یقینی طور پر یہ کسی نے نہیں کہا کہ انھوں نے خودکشی کر لی مگر اس سے پہلے شمس کیوںکہ خودکشی کی کوشش کر چکے تھے تو اس لیے یہ امکان ہے کہ انھوں نے خود کشی کر لی۔‘ آگے چل کر ناصر بشیر لکھتے ہیں کہ ’شمس آغا نے اپنے خط میں گھر والوں کا یہ تاثر دیا کہ وہ نوکری کی تلاش میں دلی گئے ہیں اور وہاں سے کلکتہ جائیں گے لیکن وہاں جا کر انھوں نے اپنے آپ کو ختم کر لیا۔‘شمس آغا کے افسانوں کا ایک مجموعہ سنہ 1957 میں ’اندھیرے کے جگنو‘ کے نام سے شائع ہوا تھا۔اردو کے ایک اور گمشدہ شاعر شبیر شاہد ہیں۔ وہ سنہ 1949 میں پیدا ہوئے تھے۔ انھوں نے گورنمنٹ کالج جوہرآباد اور اورینٹل کالج لاہور سے تعلیم حاصل کی۔ زمانہ طالب علمی میں انھوں نے ہرمن ہیسے کی کتاب ’سدھارتھ‘ کا مطالعہ کیا جس نے حیات اور موت کے بارے ان کے انداز فکر کو تبدیل کر دیا۔تعلیم سے فراغت کے بعد انھیں جلد ہی سرکاری ملازمت مل گئی۔ وہ ادبی اور علمی حلقوں میں بھی آنے جانے لگے۔ ان کی شاعری مقبولیت حاصل کرنے لگی مگر وہ سدھارتھ کے اثرات سے باہر نہیں نکل سکے۔ ان کی شاعری میں بھی اس ناول کے اثرات نمایاں ہونے لگے۔ اورینٹل کالج کے زمانہ طالب علمی میں انھیں اپنے سے جونیئر کلاس کی ایک لڑکی سے عشق ہوا مگر وہ لڑکی کسی اور کی محبت میں گرفتار تھی۔ شبیر شاہد ایک ذہین اور حساس انسان تھا۔ محبت کی ناکامی نے انھیں زندگی کی رنگینیوں سے دور کر دیا۔ وہ اپنے دوستوں سے اکثر کہا کرتے تھے کہ زندگی بے معنی شے ہے ’میں نو دس سال کے لیے کہیں غائب ہو جاؤں گا‘ اور پھر سنہ 1974 میں ایک دن وہ اچانک لاپتہ ہو گئے۔ ڈاکٹر ضیا الحسن نے اپنی کتاب ’گمشدہ ستارہ‘ میں لکھا ہے کہ ’لاپتہ ہونے سے پہلے انھوں نے کئی راتیں راوی کنارے دریا سے باتیں کرتے گزاریں۔ جانے سے پہلے وہ تمام دوستوں سے ملے اور اپنی دانستہ اور نادانستہ غلطیوں کی معذرت کی۔ اپنی تمام شاعری نذرآتش کی اور چلے گئے۔ کافی عرصے تک ان کی تلاش کی جاتی رہی لیکن ان کا کوئی سراغ نہیں ملا۔‘’بعد میں بھی سالہا سال تک کئی لوگ مختلف شہروں اور ملکوں میں ان کو دیکھنے کا دعویٰ کرتے رہے لیکن پھر ان کا کوئی پتا نہیں ملا۔ ان سے تعلق رکھنے والے آج بھی ان کو یاد کرتے ہیں، ان کی شاعری کا ذکر کرتے ہیں لیکن دیکھا جائے تو شبیر شاہد زندگی کے منظرنامے سے باہر نکل گئے۔ ان کا انتظار کسی کو نہیں۔‘شبیر شاہد لاپتہ ہونے سے پہلے اپنی تمام شاعری نذر آتش کر گئے تھے مگر پھر ان کے دوستوں اور چاہنے والوں کی مدد سے ڈاکٹر ضیا الحسن نے ان کی شاعری اور نثر کا ایک مختصر سا مجموعہ ’گمشدہ ستارہ‘ کے عنوان سے مرتب کیا اور اب صرف یہی مجموعہ شبیر شاہد کی پہچان ہے۔
Fun Funkar,،تصویر کا ذریعہReutersامریکی پاپ سنگر برٹنی سپیئرز نے 13 برس تک اپنی زندگی کے مختلف پہلووں پر قائم رہنے والے اپنے والد کے قانونی کنٹرول کے ختم ہونے پر کہا ہے کہ یہ ان کی زندگی کا اب تک کا بہترین دن ہے۔ انسٹاگرام پر اپنے 35 لاکھ  فالوورز کو پیغام میں برٹنی نے کہا کہ ’میرا خیال ہے میں رو دوں گی۔‘جمعے کو لاس اینجلس کی ایک عدالت کے جج نے اپنے فیصلے میں برٹنی، جن کی عمر 39 برس ہے، پر عائد کنزرویٹرشپ کو ختم کر دیا۔ اس موقع پر ان کے مداح اور حامی  بھی لاس اینجلس کورٹ کے باہر کھڑے تھے جن کی نظر میں کنزرویٹرشپ دراصل استحصال ہے۔کنزرویٹرشِپ عدالت کی طرف سے ایسے افراد کے لیے ہوتی ہے، جن کی ذہنی صحت کے حوالے سے خدشات ہوتے ہیں یا جو خود اپنے فیصلے کرنے کے قابل نہ ہوں۔برٹنی سپیئرز کے والد جیمی سپیئرز نے سنہ 2008 میں ایک عدالتی حکم نامے کے تحت اپنی بیٹی کی زندگی کے معاملات کا کنٹرول سنبھالا تھا اور اس کنٹرول کے تحت وہ بچے پیدا کرنے کے فیصلے سے لے کر کچن کی الماری کا رنگ تبدیل کرنے کا فیصلہ تک خود نہیں کر سکتی تھیں۔جس وقت یہ حکم نامہ جاری کیا گیا تھا برٹنی سپیئرز اپنی ذہنی صحت کے بارے میں خدشات کی وجہ سے ہسپتال میں داخل تھیں۔تاہم اس تمام عرصے میں برٹنی کو کام کی کمی نہیں رہی۔ انھوں نے تین البم ریلیز کیے، ٹی وی پر متعدد شوز میں نظر آئیں، جن میں امریکی ایکس فیکٹر کی جج کا رول بھی شامل تھا۔اس سے پہلے برٹنی کے والد جیمی نے کہا تھا کہ ایسا کرنا ضروری تھا تاہم بعد میں وہ راضی ہو گئے اور انھوں نے کہا کہ اب وقت آ گیا ہے کہ بریٹنی اپنی زندگی کا کنٹرول دوبارہ حاصل کرے۔ عدالت میں برٹنی کی نمائندگی کرنے والے ان کے وکلا نے اس سے قبل عدالتی دستاویزات میں بتایا تھا کہ ان کی مؤکلہ جسمانی، جذباتی، ذہنی اور معاشی طور پر دباؤ کا شکار تھیں۔  عدالت کے باہر میڈیا سے گفتگو میں برٹنی کے وکیل میتھیو روسنگارٹ نے کیس چلنے کے تمام عرصے کے دوران اپنی مؤکلہ کی جانب سے دکھائے جانے والے حوصلے کی داد دی۔ان کا کہنا تھا کہ وہ فخر محسوس کر رہے ہیں کہ برٹنی نے سرپرستی یا کنزرویٹرشپ پر بات کی اور پھر ان کی گواہی کے بعد ایک نئی قانون سازی کی گئی۔ مزید پڑھیےکروڑ پتی پاپ سٹار برٹنی سپیئرز اپنا کوئی بھی فیصلہ خود نہیں کر سکتیں، مگر کیوں؟فری برٹنی سپیئرز مہم  آخر ہے کیا؟برٹنی سپیئرز کے ایرانی نژاد منگیتر سیم اصغری کون ہیں؟ان کا کہنا تھا کہ اس بات کو یقینی بنایا جائے گا کہ جیسی کنزویٹرشپ برٹنی کو ملی وہ کسی اور کو نہ ملے۔عدالت کے اس فیصلے پر برٹنی کے دوست بھی بہت خوش ہوئے۔ اداکارہ پیرس ہلٹن نے اپنے ٹوئٹر اکاؤنٹ پر لکھا کہ ’اس لمحے کا بہت عرصے سے انتظار تھا۔ تمھارے بہترین دن آنے والے ہیں۔‘پیر کو برٹنی نے اپنے انسٹا گرام اکاؤنٹ پر لکھا کہ انھوں نے اپنی زندگی میں اس سے زیادہ کسی چیز کے لیے دعا نہیں کی۔ ،تصویر کا ذریعہGetty Imagesجمی سپیئر سنہ 2008 سے برٹنی کے قانونی نگران تھے’میں جانتی ہوں کہ میں نے غصے میں انسٹاگرام پر کچھ باتیں کہی تھیں میں معافی چاہتی ہوں لیکن میں صرف ایک انسان ہوں اور میں یقین رکھتی ہوں کہ اگر آپ میری جگہ ہوتے تو آپ بھی ویسا ہی محسوس کر رہے ہوتے۔‘جون میں عدالت میں پیشی کے موقع پر بریٹنی نے جج سے درخواست کی تھی کہ وہ اس ’استحصال انگیز‘ طریقہ کار کو ختم کریں۔عدالت میں آن لائن پیشی کے دوران برٹنی نے کہا تھا کہ ’انھیں نشہ آور ادویات کھانے پر مجبور کیا جاتا ہے، اپنی مرضی کے بغیر کام کرنے کو کہا جاتا ہے، انھیں شادی کرنے کی اجازت نہیں اور نہ ہی مزید بچے پیدا کرنے کی اجازت دی جا رہی ہے۔‘جیمی سپیئرز نے بارہا خود پر لگے الزامات کی تردید کرتے ہوئے کہا تھا کہ انھوں نے کچھ غلط نہیں کیا۔سپیئرز کی کنزرویٹری شپ یا نگرانی دو حصوں پر مشتمل تھی، ایک ان کی جائیداد اور مالی معاملات کے لیے اور دوسرا ان کے لیے بطور فرد۔ان کے والد نے صحت کے مسائل کی وجہ سے سنہ 2019 میں اپنی بیٹی کے ذاتی کنزرویٹر کا عہدہ چھوڑ دیا تھا لیکن گلوکارہ نے رواں برس جولائی میں اپنے والد کو اپنی جائیداد کو کنٹرول کرنے سے ہٹانے کے لیے ایک درخواست دائر کی تھی۔ انھوں نے بعد میں کہا تھا کہ اگر ان کی یہ حیثیت قائم رہی تو وہ دوبارہ پرفارم نہیں کریں گی۔
Fun Funkar,،تصویر کا ذریعہFacebook/SohailAsgharسہیل اصغر پی ٹی وی لاہور کے پروڈیوسر مرحوم نصرت ٹھاکر اور اداکار عابد علی کے ساتھ’سہیل اصغر کی آواز میں موت کی آہٹ سنائی دے رہی تھی، انھوں نے سرائیکی لہجے میں کہا ’یار کہندے نیں بیمار نوں بیمار دی دعا لگدی اے، میں بیمار ہاں تینوں دعا دینا ہاں کہ پروردگار تینوں مکمل صحت یاب فرمائے۔‘(کہتے ہیں بیمار کو بیمار کی دعا لگتی ہے، میں بیمار ہوں تمھیں دعا دیتا ہوں کہ پروردگار تمھیں صحت کاملہ عطا فرمائے)۔ یہ تھے وہ آخری الفاظ جو سہیل اصغر نے دنیا سے جاتے ہوئے اپنے جونیئر فنکار نورالحسن کو وٹس ایپ پر کہے تھے۔سہیل اصغر کو جگر کا کینسر تھا اور گذشتہ سال ان کے معدے کی سرجری بھی ہوئی تھی۔ قریبی دوستوں کا کہنا ہے کہ ان کا مرض جان لیوا تھا لیکن انھوں نے قریبی دوست  اداکار عابد علی کی موت کے بعد زندہ رہنے کی امید ختم کر دی تھی۔اداکار عابد علی بھی سنہ 2019 میں جگر کے کینسر کے باعث اس دنیا سے کوچ کر گئے تھے۔عابد علی پاکستان میں 'منی سکرین' کے پہلے سپرسٹار تسلیم کیے جاتے ہیں۔ سہیل اصغر یوں تو عابد علی کے جونیئر تھے لیکن ان کے فن کی پختگی، برجستگی اور تنوع نے عابد علی کے دل میں ان کے لیے بہت پیار اور احترام بھر دیا تھا۔سہیل اصغر 15جون سنہ 1954 میں ملتان میں پیدا ہوئے۔ سہیل اصغر کہا کرتے تھے کہ وہ نہیں بتا سکتے کہ انھیں اداکاری کا شوق کیسے ہوا، لیکن انھیں اتنا یاد ہے کہ وہ بہت چھوٹی عمر میں ہی دلیپ کمار، بلراج ساہنی اور اجمل خان جیسے عظیم فنکاروں سے متاثر تھے۔ہیر رانجھا میں کیدو کا کردار ادا کرنے والے سینیئر اداکار اجمل خان کا سہیل اصغر کی زندگی بدلنے میں اہم کردار تھا۔یہ قصہ سہیل اصغر یوں سنایا کرتے تھے کہ جب وہ اپنے شہر ملتان کے بعد لاہور منتقل ہوئے تو روزانہ لاہور ریڈیو کا چکر لگانا ان کا معمول تھا۔ ایک دن جب انھیں یہ احساس ہوا کہ وہ کبھی بھی فنکار نہیں بن پائیں گے کیونکہ ان کی کوئی سفارش نہیں ہے، کوئی پری پیکر ٹائپ کی شخصیت ان کی سرپرستی نہیں کر رہی، تو انھوں نے فیصلہ کر لیا تھا کہ وہ اب فنکار بننے کا خیال دل سے نکال دیں گے۔،تصویر کا ذریعہFacebook/SohailAsgharسہیل اصغر بتاتے ہیں کہ ان کے دل میں 'سرنڈر' کرنے کا خیال آیا اور وہ لاہور ریڈیو کو ہمیشہ کے لیے الوداع کہہ کر باہر نکلنے لگے تو کسی شخص نے ان کے کندھے پر ہاتھ رکھا۔ وہ بتاتے ہیں کہ 'وہ ایک نحیف بوڑھا تھا لیکن اس کی آواز یوں گرج دار تھی جیسے وہ کوئی بہت بڑا فاتح ہو، وہ تفاخرانہ احساس سے لبریز تھا مگر عاجزی کا بھی پیکر تھا۔'چند ساعتوں میں سہیل اصغر نے اس بوڑھے مہربان کو پہچان لیا تھا، وہ عظیم اداکار اجمل خان تھے جنھوں نے جھینپے بغیر سہیل اصغر سے کہا 'سنو جس دن تمھارا اندر تمہیں ہتھیار ڈالنے کو کہے، اور اندر سے یہ آواز آئے کہ اس رستے کو چھوڑ دو، منزل نہیں ملے گی، اس دن تم نے اگر اپنے آپ کو روک لیا تو پھر تمھاری زندگی میں وہ دن آئے گا کہ جب تم بادشاہ ہو گے۔'سہیل اصغر کے قریبی دوست نامور ڈرامہ نگار اصغر ندیم سید کا ان کی زندگی میں بڑا اہم کردار رہا۔یہ بھی پڑھیےعمر شریف: وہ فنکار جس کا جادو 14 برس کی عمر میں چل گیا تھااداکاروں کی استاد جسے پولیس میں بھرتی کی پیشکش بھی ہوئی’دیکھتی آنکھوں، سنتے کانوں‘ کو طارق عزیز کا آخری سلامدلیپ کمار: ارے بھائی، کیا کبھی یہ راستہ ختم نہیں ہوگا؟'اصغر ندیم بتاتے ہیں کہ 'سنہ 85 میں وہ اور پروڈیوسر محمد عظیم ڈرامہ سیریل 'آسمان' بنا رہے تھے۔اس کھیل کے لیے کاسٹنگ کر لی گئی تھی ایک چھوٹے سے کردار کے لیے میں نے سہیل اصغر کو ملتان ٹیلی فون کیا اور اس کی مہربانی کہ اس نے میری پیش کش کو مسترد نہ کیا اور وہ آ گیا۔یہ تاریخ ہے کہ سہیل اصغر نے اس چھوٹے کردار میں بھی اپنے آپ کو بڑا کر کے دکھایا۔ اس کے بعد ڈرامہ سیریل 'پیاس' میں سہیل اصغر کا میچ عابد علی اور افضال احمد سے تھا۔ سہیل اصغر نے دونوں بڑے اداکاروں کے سامنے اپنے آپ کو پوری طرح منوایا جن کے سٹارڈم کا جادو اس وقت سر چڑھ کر بول رہا تھا۔،تصویر کا ذریعہFacebook/SohailAsgharپی ٹی وی کے کھیل خواہش میں رلیا کے نام سے کردار نبھایا جسے ملک گیر شہرت ملیمذکورہ کھیل میں شکیلہ قریشی نے ایک طوائف جبکہ سہیل اصغر نے اس کے لاڈلے بھائی کا رول نبھایا تھا۔ یہ لاڈلا بھائی اپنی بہن کے حسن اور فن کو اپنی خوشحالی اور خواہشات کی تکمیل کا ذریعہ سمجھتا ہے اور بہن کے قدردانوں سے مال بٹورنا اس کا مشن ہے۔اس ڈرامے میں سہیل اصغر کا تکیہ کلام تھا 'صدقے تھیواں، ہم آدمی ہیں ذرا وکھری ٹائپ کے۔' سہیل اصغر نے اپنی زندگی مسلسل جدوجہد اور اصولوں کے ساتھ گزار کر یہ ثابت کیا ہے کہ واقعی وہ وکھری ٹائپ کے آدمی تھے ۔عام طور پر سرکاری ٹی وی میں طوائف کا کردار دکھانے پر غیر اعلانیہ پابندی ہوا کرتی تھی مگر اصغر ندیم سید کے لکھے ان دو کرداروں یعنی طوائف اور اس کے لاڈلے بھائی کو جس انداز سے شکیلہ قریشی کے ساتھ سہیل اصغر نے نبھایا تھا وہ پاکستان کے کلچرل آرکائیو میں ہمیشہ ایک ریفرنس کے طور پر محفوظ رہے گا۔سہیل اصغر نے ریڈیو، ٹی وی، تھیٹر اور فلم جیسے روایتی میڈیم میں معیاری کام کیا لیکن ٹیلی وژن ان کے محبوب میڈیم رہا۔ان کے نمایاں ڈراموں میں اصغر ندیم سید کی ایک اور ڈرامہ سیریل 'خواہش' بھی شامل ہے۔ مذکورہ ڈرامہ میں انھوں نے سرکس سے وابستہ ایک کردار نبھایا تھا جس میں ان کے ساتھی فنکاروں میں رانی بیگم ، جاوید کوڈو، حنا شاہین اور سیمی راحیل شامل تھیں۔ سہیل اصغر کا یہ کردار بھی کئی سال تک لوگوں کے دل ودماغ پر چھایا رہا۔مرحوم کے دیگر یاد گار ڈراموں میں چاند گرھن، آوازیں، منچلے کا سودا، آگ، تیری میری لو سٹوری، آپ کی کنیز، کیسی ہے دیوانگی، اوڑس پڑوس سمیت دیگر شامل رہے۔،تصویر کا ذریعہFacebook/SohailAsgharٹی وی میں غیر معمولی کامیابی کے بعد فلم والوں نے سہیل اصغر کی مقبولیت کو کیش کرانے کی غرض سے بعض فلموں میں کاسٹ کیا جن میں جنگجو گوریلے، اسلحہ، مراد اور ماہ نور شامل تھیں۔ اداکاری میں سہیل اصغر کا سکول آف تھاٹ ریئل ازم رہا۔ انھیں مارلن برانڈو ،ایل پچینو سمیت مغربی دنیا کے دیگر فنکار وں کا کام دیکھنا پسند تھا۔دنیا کی مختلف فلموں میں کیا نئے تجربات ہو رہے ہیں انھیں ان کی خبر ہوتی تھی۔ 90 کی دہائی میں جب انڈین ہدایتکار ودھو ونود چوپڑہ نے 'پرندہ' بنائی جس کے اہم کرداروں میں نانا پاٹیکر، مادھوری ڈکشت، انیل کپور اور جیکی شیروف شامل تھے، سہیل اصغر نے راقم الحروف کو انٹرویو دیتے ہوئے کہا تھا کہ 'پرندہ بنا کر ودھو ونود چوپڑہ نے ثابت کر دیا ہے کہ انڈیا کبھی بھی ویسٹ سے اچھی فلم بنا سکتا ہے۔'،تصویر کا ذریعہFacebook/SohailAsgharمجھے یاد ہے کہ جب ممبئی میں میری ملاقات ودھو ونود چوپڑہ سے ہوئی تو میں نے انھیں سہیل اصغر کا یہ فیڈ بیک دیا تھا جس پر ودھوونود چوپڑہ نے سہیل اصغر کے لیے شکریہ کا پیغام بھیجا تھا۔سہیل اصغر کا شمار ان فنکاروں میں ہوتا تھا جو رائٹر کے لکھے سکرپٹ کے کردار میں رنگ بھرنے کے لیے اپنے پاس سے جو جزئیات شامل کرتے تھے ان کوششوں سے وہ کردار مزید نکھر جایا کرتا تھا۔سہیل اصغر نے اپنے ایک انٹرویو میں بتایا تھا کہ 'صدقے تھیواں، ہم آدمی ہیں ذرا وکھری ٹائپ کے' یہ تکیہ کلام اصغر ندیم سید نے لکھا نہیں تھا لیکن سہیل اصغر نے جب یہ فقرہ اس کردار کا نفسیاتی لاحقہ بنانا چاہا تو انھوں نے بخوشی اس کی اجازت دی اور یوں یہ کردار یاد گار بن گیا۔ 
Fun Funkar,’ثمینہ بالکل آزاد انسان ہیں اور میں خود بھی بالکل آزاد انسان ہوں اور جب دو ایسے انسان جنھوں نے اپنی اپنی اپنی زندگیوں میں بہت کچھ سیکھا ہو، بہت کچھ کیا ہو اور اس خوبصورت لمحے میں پہنچ چکے ہوں جہاں انھیں ہلکی پھلکی اپنی سمجھ آ گئی ہو اور انھیں کسی حد تک یہ معلوم ہو کہ وہ کون ہیں، تو اگر ایسے انسان ایک دوسرے کے ساتھی بن جائیں تو زندگی میں بہت مزا ہے۔‘یہ الفاظ ہیں منظر صہبائی کے جو انھوں نے صحافی براق شبیر کو انٹرویو میں اپنے اور اپنی اہلیہ ثمینہ احمد کے بارے میں کہے۔ پاکستان کی شوبز انڈسٹری کی ان دو معروف شخصیات نے گزشتہ برس شادی کر لی تھی اور ان کی شادی کی خبر سامنے آنے پر مداحوں کی جانب سے مبارکباد کے بہت سارے پیغامات  بھیجے گئے تھے۔سوشل میڈیا صارفین نے اپنے پیار بھرے پیغامات میں شادی کے اس فیصلے کا خیرمقدم کرتے ہوئے دونوں کے لیے نیک خواہشات کا اظہار کیا تھا۔شادی کے بعد اپنے پہلے مشترکہ انٹرویو میں بی بی سی اردو سے بات کرتے ہوئے منظر صہبائی نے کہا کہ ’ہم نے تو شادی کرتے وقت صرف اپنے بارے میں سوچا، ہم نے یہ نہیں سوچا کہ دنیا کیا کہے گی۔ نہایت سادہ طریقے کے ساتھ شادی کی۔‘انھوں نے کہا کہ کووڈ کے دنوں میں جب سب لوگ گھروں میں بند تھے اور ایک خاص طرح کی صورتحال تھی تو ہمارے شادی کرنے پر لوگوں کو حیرانی ضرور ہوئی۔ منظر صہبائی نے بتایا کہ شادی بہت سادگی سے ہوئی اور اس موقع پر انھوں نے ثمینہ احمد سے تین مرتبہ پوچھا، پہلے تو انھوں نے کوئی جواب نہیں دیا اور حیرت سے دیکھنے لگیں کہ یہ کیا ہو رہا ہے۔ منظر صہبائی نے قہقہہ لگاتے ہوئے کہا ’میں نے ان سے کہا کہ بھئی نکاح ہو رہا ہے اس میں پوچھنا پڑتا ہے تو پھر انھوں نے جواب دیا کہ ’ان کو عادت ہے انتظار کروانے کی۔‘’ہم نے جو کچھ بھی کیا لوگوں کے لیے نہیں کیا۔ میں کوئی سکول ماسٹر نہیں ہوں، میرا کام لوگوں کو سکھانا نہیں، لوگ خود عقلمند ہیں سمجھدار ہیں، تو ہم نے جو فیصلہ کیا وہ اپنے لیے کیا اور اچھا کیا۔‘’تو بھائی لوگ اگر ہماری خوشی میں شریک ہوئے اور انھوں نے اپنی خوشی کا اظہار بھی کیا تو یہ اچھی بات ہے۔‘،تصویر کا ذریعہSamina Ahmed and Manzar Sahbaiثمینہ احمد نے کہا کہ ’زندگی میں اتار چڑھاؤ آتے ہیں، ایڈونچر ہوتے ہیں اور یہ تو بڑے مزے کا ایڈونچر ہے جس میں ہم دونوں مل کر نئی چیزیں دریافت کر رہے ہیں اور ایک دوسرے کو جاننے کی کوشش کر رہے ہیں۔‘ثمینہ احمد نے کہا کہ یہ بہت اچھی بات ہوتی ہے کہ آپ جیسے بھی ہیں ایک دوسرے کو قبول کر لیتے ہیں۔ اس موقع پر منظر صہبائی نے کہا کہ وہ رشتہ ہی کیا جو ایک دوسرے سے اختلاف کو جذب نہیں کر پاتا۔ ’وہ تو پھر کوئی رشتہ نہ ہوا، وہ تو مفادات کی بات ہو گئی اور یہاں کوئی مفاد نہیں، یہاں پر صرف عشق ہے۔‘ثمینہ احمد نے بتایا کہ ان کی اور منظر صہبائی کی پہلی ملاقات ’دھوپ کی دیوار‘ نامی ٹی وی ڈرامے کے سیٹ پر ہوئی تھی۔ منظر صہبائی کا کہنا تھا کہ ان کے تو کوئی خاص جاننے والے نہیں ہیں، زیادہ تر لوگوں نے ثمینہ احمد کو ہی فون کیا۔ ثمینہ احمد نے کہا کہ ان کے جتنے دوست اور جاننے والے ہیں وہ بہت خوش تھے۔ ’لوگوں نے کہا کہ آپ دونوں نے بہت اچھا فیصلہ کیا۔ اس کے علاوہ بچوں نے بھی کہا کہ او کے آپ کا فیصلہ ہے، اچھی بات ہے۔‘ پاکستان کے ٹی وی ڈراموں کی موجودہ صورتحال پر بات کرتے ہوئے ثمینہ احمد کا کہنا تھا کہ زیادہ عمر کے لوگوں کے کردار پر توجہ نہیں دی جاتی۔  انھوں نے کہا کہ جو سپورٹنگ رول ہیں ان کو زیادہ گہرائی سے نہیں دیکھا جاتا۔ جو اصل کردار ہیں کہانی ان ہی کو ذہن میں رکھ کر لکھی جاتی ہے اور ان ہی پر کام کیا جاتا ہے جبکہ باقی کرداروں کو ایک ہی زاویے سے دیکھا جاتا ہے۔ ’مجھے تو مختلف ڈراموں کے اپنے کرداروں میں کچھ مختلف کرنا اب بہت مشکل لگتا ہے۔ ایک ہی طرح کے کردار ہیں، ایک ہی طرح کی باتیں ہیں۔ کبھی کبھی تو مجھے یاد بھی نہیں رہتا، عجیب سی کنفیوژن ہوتی ہے کہ یہ والا جملہ تو میں نے بولا تھا اور یہ سچویشن تو پہلے ہو چکی ہے، وہ کہتے ہیں نہیں آپا اس کے اندر تو یہ نہیں ہوا لیکن مجھے لگتا ہے کہ یہ سچویشن ہم نے ہینڈل کی ہوئی ہے۔‘ ثمینہ احمد نے کہا کہ پھر بھی انھیں ایکٹنگ کا بہت شوق ہے اور وہ اب بھی اسے بہت انجوائے کرتی ہیں۔ ’میں گزشتہ 50 سال سے اداکاری کر رہی ہوں اور آج بھی مجھے بہت لطف آتا ہے۔ بہت اچھا لگتا ہے اور میں اپنا کام بہت خوش ہو کر کرتی ہوں۔‘اس موقع پر منظر صہبائی نے لقمہ دیتے ہوئے کہا کہ ثمینہ کو بس یہ اچھا نہیں لگتا کہ ہر دوپہر نوکروں کو یہ بتایا جائے کہ آج کیا پکے گا۔ثمینہ اور منظر دونوں نے بیک وقت کہا کہ ان کے درمیان گھر داری تو کوئی ایشو نہیں۔ منظر صہبائی کا کہنا تھا کہ اگر لوگوں کے پاس مالی سکیورٹی ہو تو لوگ اس شعبے میں اپنی مرضی کا کام کریں۔ ’ڈراموں اور فلموں میں بہت سے لوگ مجبوری کے تحت بھی کام کر رہے ہیں۔ ان کی کسی دوسرے ذریعے سے آمدنی نہیں ہوتی اس لیے وہ مجبوراً اپنی مرضی کا کام نہیں کر سکتے، سلیکٹیو نہیں ہو سکتے۔ ثمینہ احمد نے کہا کہ ’دوسرے کاموں کی طرح یہ بھی ایک کام ہے، مجبوری کے تحت بھی کرنا پڑتا ہے کیونکہ کوئی سوشل سکیورٹی نہیں، کوئی ہیلتھ کوریج نہیں، ہمیں اپنے بڑھاپے کو بھی دیکھنا ہے۔ ہمیں تو کوئی پینشن نہیں ملے گی۔ آپ نے چار پیسے بچا کر رکھنے ہیں کہ بڑھاپے میں کام آ جائیں یا کوئی بیمار ہو جائے۔‘ثمینہ احمد نے پرانے وقت کو یاد کرتے ہوئے بتایا کہ ’جب ہم لوگ پی ٹی وی میں کام کیا کرتے تھے تب تو اپنی مرضی کے کردار کرنے کا تو سوال ہی پیدا نہیں ہوتا تھا کیونکہ وہ ناراض ہو جاتے تھے کہ آپ نے رول لینے سے منع کر دیا، یہ تو بہت بری بات ہے۔ اس زمانے میں اول تو رول ملتے ہی بڑی مشکل سے تھے اور اگر آپ نے یہ کہہ دیا کہ مجھے اپنا رول اچھا نہیں لگا تو کہا جاتا تھا یہ بہت خراب بات ہے۔‘’آج آپ کے پاس یہ چوائس ہے کیونکہ اب بہت زیادہ کام ہے اور اگر آپ کو ایک رول اچھا نہیں لگا اور آپ نے منع کر دیا تو آپ جانتے ہیں کہ دوسرا کوئی رول مل جائے گا۔‘
Fun Funkar,،تصویر کا ذریعہUNVIERSAL PRعالمی وبائی مرض کورونا کے دور میں ہندوؤں کے تہوار دیوالی پر سینما گھروں میں ریلیز ہونے والی بالی وڈ اداکار اکشے کمار کی فلم ’سوریہ ونشی‘ نے 100 کروڑ روپے سے زائد کی کمائی سے فلم انڈسٹری کا حوصلہ بڑھایا ہے۔لیکن سپر سٹار اکشے کمار کے مطابق فلم کی کامیابی کا فارمولا ابھی تک کسی کو نہیں ملا۔ تقریباً ڈیڑھ سال سے انڈیا میں سنیما ہالز کے کھلنے کا انتظار تھا۔ مہاراشٹر میں تھیٹر بھی کورونا وبا کی وجہ سے کافی دنوں تک بند رہے۔بالآخر گذشتہ ماہ حکومت مہاراشٹر نے نصف سیٹوں کی شرط کے ساتھ تھیٹر کھولنے کی اجازت دے دی۔ سوریہ ونشی پہلی بڑی فلم تھی جس نے ناظرین کو ایک بار پھر سنیما ہالز کی جانب راغب کیا۔اس سے قبل اکشے کمار کی فلم ’بیل باٹم‘ نے ایک کوشش کی تھی لیکن کئی ریاستوں میں سنیما گھروں کے بند ہونے کی وجہ سے یہ فلم باکس آفس پر کچھ خاص بزنس نہیں کر سکی۔لیکن ’سوریہ ونشی‘ نے پہلے ہفتے میں ہی سو کروڑ روپے کما کر فلمسازوں کا حوصلہ بڑھایا ہے۔اکشے کمار کے کرئیر کی یہ 15ویں فلم ہے جو 100 کروڑ روپے کمانے والی فلموں کے کلب میں داخل ہوئی ہے۔ اس سے قبل ’ایئر لفٹ‘، ’گولڈ‘، ’ہولی ڈے‘، ’راؤڈی راٹھور‘، ’ہاؤس فل سیریز‘، ’رستم‘، ’جولی ایل ایل بی‘، ’کیسری‘، ’ٹوائلٹ ایک پریم کتھا‘ نے 100 کروڑ روپے کا ہندسہ عبور کیا تھا۔،تصویر کا ذریعہTWITTER/AKSHAYKUMARناظرین کا شکریہ ادا کرتے ہوئے اکشے کمار کا کہنا ہے کہ ’میں خود کو خوش قسمت سمجھتا ہوں کہ ناظرین نے مجھے اتنا پیار دیا، ایک وبا سے باہر آنے کے بعد ناظرین کا سنیما ہال جانا، ٹکٹ خریدنا اور فیملی کے ساتھ فلمیں دیکھنا ابھی نیا نیا شروع ہوا ہے۔ میں اس کے لیے ناظرین کا شکر گزار ہوں۔‘’سوریہ ونشی‘ میں اکشے کمار کے ساتھ اجے دیوگن اور رنویر سنگھ بھی مہمان کردار میں نظر آئے ہیں۔ سٹار پاور اور فلموں پر تبصرہ کرتے ہوئے اکشے کہتے ہیں کہ ان کے مطابق سٹار پاور کچھ نہیں ہے کیونکہ اصل طاقت سکرپٹ اور سکرین پلے میں ہوتی ہے۔اکشے کمار کا ماننا ہے کہ ہدایتکار اور مصنف پہلے آتے ہیں اور اداکار بعد میں آتے ہیں۔30 برسوں پر محیط اپنے فلمی کریئر میں اکشے کمار نے کئی کامیاب فلمیں دی ہیں اور کئی یادگار کلٹ فلموں کا حصہ بھی رہے ہیں۔ لیکن وہ فلم کی کامیابی کے فارمولے سے لاعلم ہیں۔،تصویر کا ذریعہUNVIERSAL PRان کا کہنا ہے کہ فلم کی کامیابی کا فارمولہ کسی کے باپ کو معلوم نہیں، کوئی نہیں بتا سکتا کہ فلم کی کامیابی کی وجہ کیا ہے، یہ میں اپنے کرئیر کی بنیاد پر کہہ سکتا ہوں۔ میں نے دیکھا ہے کہ سکرپٹ اچھی ہوتی ہے، فلم اچھی نظر آتی ہے، ٹرائل پر لوگ واہ واہ کرتے ہیں اور کتا بھی اس فلم دیکھنے نہیں جاتا۔ وہیں ایسی فلموں کا ٹرائل بھی ہوتا ہے جہاں سے لوگ منھ چھپا کر بھاگتے ہیں کہ کوئی یہ نہ پوچھ لے کہ فلم کیسی ہے اور وہ فلمیں ہٹ ہو جاتی ہیں۔‘اکشے کمار کا ماننا ہے کہ جو فلمیں ہنسی خوشی بن جاتی ہیں ان کی قسمت اچھی ہوتی ہے۔یہ بھی پڑھیےاب کیا بچے کی جان لو گے!'لکشمی  بم‘ کے اکشے: ’میں اس ایریا کی رانی ہوں‘پاکستان کے ہاتھوں شکست پر اکشے ’پنوتی‘ اور شامی ’غدار‘ کیوں ہو گئے؟اکشے کمار کو فلم انڈسٹری کے کامیاب ترین سپر سٹارز میں سے ایک کہا جاتا ہے، جو سالانہ چار سے پانچ فلموں میں کام کرتے ہیں۔ ان کی بہت سی فلمیں 100 کروڑ سے زیادہ کماتی ہیں۔ پیسوں پر مبنی انڈسٹری میں 100 کروڑ کا ہندسہ اکشے کمار کو لبھاتا ہے۔ فلموں کی کمائی انھیں مزید بڑی فلمیں بنانے اور بڑی فلموں میں خرچ کرنے کی ترغیب دیتی ہے۔اکشے کمار نے کہا: ’میں اس فلم انڈسٹری میں آیا ہوں، اسی فلم انڈسٹری میں کماؤں گا اور اسی فلم انڈسٹری میں پیسے لگاؤں گا۔ میں چاہتا ہوں کہ مزید سینیما گھر کھلیں، فلمیں اور بڑی ہوں اور ان کی کمائی 300-400 سے بڑھ کر 800 کروڑ تک پہنچ جائے۔ کیونکہ انڈیا میں صلاحیت بہت ہے جبکہ سنیما ہالز کم ہیں۔‘،تصویر کا ذریعہUNVIERSAL PRریاست مہاراشٹر کا خطہ فلمی کاروبار کے لیے بہت اہم خطہ سمجھا جاتا ہے، لیکن فی الحال مہاراشٹر حکومت نے مہاراشٹر میں صرف 50 فیصد سیٹوں کے ساتھ سنیما ہالز کو کھولنے کی اجازت دی ہے اور اکشے کمار کا کہنا ہے کہ وہ حکومت سے 100 فیصد سیٹیں کھولنے کی اپیل نہیں کریں گے۔ ان کا ماننا ہے کہ مہاراشٹر حکومت ریاست کے شہریوں کی صحت کو مدنظر رکھتے ہوئے تمام اقدامات کر رہی ہے اور ان کا جو بھی فیصلہ ہو گا اسے قبول کیا جائے گا۔کئی فلموں میں پولیس افسر کا کردار ادا کرنے والے اکشے کمار کے لیے سب سے پسندیدہ پولیس کردار زنجیر میں امیتابھ بچن کا ہے۔ ساتھ ہی وہ پولیس کے کردار میں اداکار جگدیش راج اور افتخار کو بھی پسند کرتے ہیں۔ ان کا کہنا ہے کہ پولیس اہلکاروں کی جو شخصیت ان اداکاروں نے پردے پر تیار کی ہے، وہی اداکار آج بھی اپنائے ہوئے ہیں۔،تصویر کا ذریعہUNVIERSAL PRجگدیش راج اور افتخار نے فلموں میں پولیس کے اتنے کردار ادا کیے ہیں کہ وہ اپنی گاڑیوں میں پولیس کی وردی رکھتے تھے۔ اکشے کمار نے 90 کی دہائی میں پولیس کے کئی کردار ادا کیے اور شروع میں وہ بھی اپنی گاڑی میں پولیس کی وردی رکھتے تھے۔مختلف النوع کردار ادا کرنے اور کہانیوں کا حصہ بننے کے خواہشمند اکشے کمار کو علاقائی فلموں میں بطور فنکار کام کرنے میں کوئی عار نہیں ہے۔انھوں نے مراٹھی، پنجابی، کنّڑ، اور تمل زبان کی فلموں میں کام کیا ہے۔ ان کے مطابق اب صرف بھوجپوری فلم کرنی رہ گئی ہے۔ اگر انھیں اچھی آفر ملی تو وہ علاقائی فلموں میں ضرور کام کریں گی۔
Fun Funkar,،تصویر کا ذریعہAMAZON PRIME VIDEOفلم جے بھیم میں دلت کی حالت زار کو پیش کیا گيا ہےانڈیا کی تمل زبان کی ایک فلم ’جے بھیم‘ کو آئی ایم ڈی بی پر صارفین نے سب سے زیادہ اچھی فلم کا درجہ دیا ہے اور اس نے ’دی شاشانک ریڈیمپشن‘ اور ’دی گاڈ فادر‘ جیسی بڑی کلاسک فلموں کو پیچھے چھوڑ دیا ہے۔ فلم صحافی اسیم چھابرا لکھتے ہیں کہ یہ انڈین فلموں کے تازہ ترین سلسلے کی ایک کڑی ہے جس میں دلتوں کے خلاف جبر کی کہانیاں بیان کی گئی ہے۔ خیال رہے کہ دلت ہندو ذات پات کی سخت درجہ بندی میں سب سے نچلے درجے میں شمار ہوتے ہیں۔جے بھیم فلم کی ابتدا اس منظر سے ہوتی ہے جس میں پولیس افسران مشتبہ افراد کے ایک گروپ کو ان کی ذات کی بنیاد پر الگ کرتے ہوئے نظر آتے ہیں۔’اعلی ذاتوں‘ سے تعلق رکھنے والوں کو وہاں سے جانے کو کہا جاتا ہے، جبکہ دوسرے جو دلت ہیں (سابقہ اچھوت) یا قبائلی برادریوں سے تعلق رکھتے ہیں، انھیں وہیں روکنے کا حکم دیا جاتا ہے۔ بعد میں پولیس اس گروپ کے لوگوں کے خلاف جھوٹے الزامات عائد کرتی ہے۔یہ ایک خوفناک اور پریشان کن منظر ہے، جس میں خوفزدہ افراد کونے میں کھڑے ہیں، جو کسی حد تک اپنے انجام سے واقف ہیں۔ یہ اس بات کی ایک یاد دہانی ہے کہ یہ یہاں ایک طرح سے معمول کی بات ہے اور انڈیا کے چھوٹے شہروں اور دیہی علاقوں میں پسماندہ طبقے، خاص طور پر دلتوں کی زندگی کتنی ناگفتہ بہ ہوتی ہے۔،تصویر کا ذریعہAmazon prime videoدلت ہندوستان کی آبادی کا تقریباً 20 فیصد ہیں۔ حالانکہ ان کے تحفظ کے لیے قوانین ہیں لیکن اس کے باوجود انھیں روز مرہ زندگی میں امتیازی سلوک اور تشدد کا سامنا کرنا پڑتا ہے۔جے بھیم کا ترجمہ ’زندہ باد بھیم‘ کیا جا سکتا ہے، یہ ایک ایسا نعرہ ہے جسے دلت سکالر، انڈین آئین کے معمار اور پہلے وزیر قانون بی آر امبیڈکر کے پیروکاروں نے مقبول بنایا۔اس فلم کے ہدایتکار ٹی جے گیانویل ہیں جبکہ تمل فلم سٹار سوریہ نے اپنی اس فلم میں خود مرکزی کردار ادا کیا ہے۔ یہ مرکزی کردار ایک جانباز وکیل کی سچی کہانی پر منبی ہے۔ وہ ایک حاملہ خاتون کی طرف سے دائر درخواست کے لیے لڑتا ہے جس کے شوہر کو پولیس کی تحویل میں رکھا گیا تھا اور بعد میں اسے لاپتہ قرار دیا جاتا ہے۔جۓ بھیم تامل سنیما کی ایک نئی تحریک کا حصہ ہے جہاں کئی نوجوان فلم ساز دلتوں کے خلاف جبر کی کہانیاں بیان کر رہے ہیں۔فلمی تاریخ دان ایس تھیوڈور بھاسکرن نے کہا کہ ’گذشتہ 30 سالوں میں تمل ناڈو میں دلت تحریک بڑھ رہی ہے جو کہ سنہ 1991 میں امبیڈکر کی صد سالہ تقریب سے شروع ہوئی تھی۔‘،تصویر کا ذریعہAMAZON PRIME VIDEOاداکار سوریہ نے اس فلم میں وکیل کا مرکزی کردار ادا کیا ہے’20 ویں صدی کے فراموش کردہ دلت نظریات کی وکالت کرنے والوں کو تاریخ سے تلاش کیا جا رہا ہے۔ پیریار اور امبیڈکر جیسے سماجی کارکن اور سیاست دان کے نظریات بہت سے دلت مصنفین کی تحریروں کے ذریعے پھیلے ہیں۔ پچھلی دہائی میں ایسے کچھ مصنفین سنیما کی دنیا میں گئے اور فلمیں بنائیں۔ لیکن انھوں نے گانے، لڑائیاں اور میلو ڈراما جیسے معمول کے اجزا کو اس میں شامل رکھا۔‘یہ بھی پڑھیےفلم گنگو بائی کاٹھیاواڑی پر عالیہ بھٹ کی عدالت طلبیکبیر سنگھ کی ’بندی‘ سے لے کر ہم جنس پرست سونم کپور تک’سوریہ ونشی‘ سو کروڑ کلب میں: ’فلم کی کامیابی کا فارمولہ کسی کے باپ کو معلوم نہیں‘اب دلت کی داستانوں کو دیگر ہندوستانی زبانوں میں آزاد یا انڈین فلموں میں بھی جگہ مل رہی ہے۔ جیسے آنھے گورھے دا دان (پنجابی) میں دلت سکھوں کی زندگیوں کی تلاش ہے، مسان (ہندی) میں شمشان گھاٹ (ہندوؤں کے مردے کو جلائے جانے کی جگہ) پر کام کرنے والے خاندان کے ایک نوجوان اور ایک اعلیٰ ذات کی لڑکی کے درمیان رومانس کو دکھایا گيا ہے، اسی طرح فینڈری اور سیرت (دونوں مراٹھی میں) جیسی فلمیں اس میں شامل ہیں۔ آخرالذکر دو فلموں کو ناگراج منجولے نے ڈائریکٹ کیں جو خود ایک دلت ہیں۔فینڈری میں ایک نوجوان لڑکے کی کہانی بیان کی گئی ہے جس کا خاندان گاؤں میں خنزیر یعنی سور پکڑتا ہے اور اسے ایک اعلیٰ ذات کی لڑکی سے محبت ہو جاتی ہے۔ اس گروپ میں تامل انڈسٹری کی فلم کوزھنگل یعنی کنکریاں بھی شامل ہے، جو سنہ 2022 میں آسکر کے لیے بہترین بین الاقوامی فلم کے زمرے میں انڈیا کی باضابطہ نمائندگی کر رہی ہے۔لیکن اب مرکزی دھارے کے تمل سنیما میں بھی بہت سی فلمیں بن رہی ہیں جن کے مرکزی کردار دلت ہیں، جو طویل عرصے تک امتیازی سلوک کے بعد اپنے حقوق کے لیے لڑتے ہیں۔ اور جب قانونی چارہ جوئی سے ان کے مصائب ختم نہیں ہوتے تو وہ لڑائی کو جسمانی سطح تک لے جانے کے لیے تیار ہو جاتے ہیں۔ہدایت کاروں میں تجربہ کار فلمساز وتریمارن شامل ہیں، جنھوں نے سنہ 2015 میں پڑوسی ملک آندھرا پردیش میں تمل تارکین وطن کی حالت زار پر مبنی فلم ’وسارانی‘ بنائی تھی، اور ان کی فلم 'اسورن' دلتوں کے قتل عام سے متاثر ایک سازش پر مبنی ہے۔ ماری سیلواراج اور پا رنجیت یہ دونوں ہدایتکار اپنی تیس کی دہائی کے آخر میں ہیں اور انھوں نے دلت پر مبنی مرکزی کردار والی کہانیاں تیار کی ہے۔دلت فلمساز رنجیت، جنھیں اکثر تمل فلم انڈسٹری کا ’سپائک لی‘ کہا جاتا ہے، انھوں نے تمل فلموں کے حوالے سے سنہ 2020 کے انٹرویو میں ’دی وائر‘ کو بتایا تھا کہ ’دلت کرداروں کی نمائندگی تکلیف دہ تھی۔۔۔ یا تو وہ سرے سے مسترد تھے یا کہانی میں صرف ان کی شمولیت کو ہی 'انقلابی' سمجھا جاتا تھا۔‘،تصویر کا ذریعہAMAZON PRIME VIDEOایک اور تمل فلم ’سرپتا پارمبرائی‘ کی کہانی میں دلتوں میں باکسنگ کی ثقافت کو فلمایا گیا ہےانھوں نے مزید کہا: ’اس تناظر میں، مجھے اس پر غور کرنا تھا کہ میری کہانیاں کیا کہہ سکتی ہیں۔۔۔ میں یہ دکھانا چاہتا تھا کہ میری ثقافت خود امتیازی سلوک اور تشدد پر مبنی ہے۔۔۔ آج، ڈائریکٹر جب دلت کردار لکھتے ہیں تو وہ زیادہ حساس ہوتے ہیں۔‘رنجیت نے ہدایت کار ماری سیلواراج کی پہلی فلم 'پیریرم پیرومل' کو پروڈیوس کیا۔ فلم کا آغاز ایک کارڈ سے ہوتا ہے جس پر لکھا ہوتا ہے 'ذات اور مذہب انسانیت کے خلاف ہیں۔' فلم کا مرکزی کردار امبیڈکر کی طرح وکیل بننا چاہتا ہے۔فلم کے وسط میں سیلواراج نے مردوں کا ایک گروپ دکھایا  ہے جس میں وہ 1983 کے فلمی گانے ’پراڈا‘ پر رقص کر رہے ہیں۔ اپنے میں ہی ایک لیجنڈری موسیقار اور بذات خود ایک دلت الیّاراج کے مرتب کردہ گانے کے بول کچھ اس طرح ہیں: ’ہم تمہارا تخت چھین لیں گے۔۔۔ ہماری جیت کے جشن کی آواز سنی جائے گی۔۔۔ ہماری روشنی اس دنیا کو بھر دے گی۔۔۔ ہم غریب مزدور مقابلہ کریں گے۔‘یہ گیت سیلواراج کی فلم کرنن (2021) میں بھی پس منظر میں چلتا رہتا ہے اور اب اسے دلت ترانے کے طور پر جانا جاتا ہے۔رنجیت کی فلموں کو تمل سنیما کے سپر سٹار رجنی کانت کے تعاون سے فروغ ملا۔ اداکار کو جب ایک کہانی سنائی گئی تو وہ اس سے متاثر ہوئے اور انھوں نے ’کبالی‘ (ملائیشیا میں تمل تارکین وطن کے پرتشدد گینگسٹر دنیا کی کہانی) اور کالا میں مرکزی کردار ادا کرنے پر اتفاق کیا۔ کالا فلم ممبئی میں ایشیا کی سب سے بڑی کچی بستی دھاراوی میں مقیم ایک بڑی تمل مہاجر آبادی پر مبنی ہے۔،تصویر کا ذریعہWUNDERBAR FILMSفلم کالا اور کبالی میں جنوبی ہند کے سپرسٹار رجنی کانت نے مرکزی کردار ادا کیا ہےتقریباً تین گھنٹے کے دورانیے والی اپنی تازہ ترین فلم ’سرپتا پارمبرائی‘ میں رنجیت چینئی شہر میں دلتوں کے درمیان باکسنگ کے کلچر کی کھوج کرتے ہیں جو دنیا کے معروف ترین باکسر محمد علی اور ان کی سرگرمیوں سے بہت متاثر ہے، چاہے وہ ویتنام کی جنگ کے خلاف ہو یا امریکہ میں نسل پرستی کے خلاف۔کچھ ایسے بھی ہیں جو یہ محسوس کرتے ہیں کہ تمل سنیما میں دلت کرداروں کی نمائندگی پر جو پزیرائی مل رہی ہے وہ اس کے اتنے مستحق بھی نہیں ہیں۔ سنہ 2019 کی فلم 'مداتھی:این ان فیئری ٹیل' میں ہدایت کار لینا منیمیکلائی نے ذات باہر دلت برادری کی ایک نوجوان عورت کی ایک پریشان کن کہانی بیان کی ہے۔ ان کا کہنا ہے کہ نئے سنیما میں کوئی تبدیلی نہیں آئی ہے۔منیمیکلائی کا کہنا ہے کہ اس میں ’ایک ہی ہیرو، انتہائی مردانہ، ہمہ گیر، اصل زندگی سے بڑی شخصیت، نجات دہندہ داستانوں کو پیش کیا جا رہا ہے۔‘’میں اب بھی ان میں یہی دیکھتی ہوں کہ خواتین کے کرداروں کو اپنے شوہروں، عاشقوں اور پسماندہ کمیونٹیز کے لیے محض نمائش یا چیئر لیڈرز کے طور پر پیش کیا جاتا ہے اور وہ اپنے ہیروز کا 'انتظار' کر رہی ہوتی ہیں تاکہ وہ اپنی کلہاڑی، بندوق اور درانتی سے انھیں نسلوں سے ہونے والے امتیازی سلوک سے بچائیں۔‘لیکن یہ واضح ہے کہ ناظرین نیا سنیما دیکھ رہے ہیں۔ جے بھیم تھیٹروں میں نہیں ریلیز ہوئی اس لیے اس کی مقبولیت کی تصدیق کے لیے کوئی باکس آفس اعداد شمار نہیں ہیں۔ لیکن آئی ایم ڈی بی پر صارفین کی جانب سے اس فلم کو دس میں سے 9.6 ریٹنگ دیے جانے نے اسے آن لائن ڈیٹا بیس پر سرفہرست پہنچا دیا ہے۔
Fun Funkar,،تصویر کا ذریعہGetty Imagesانڈیا کے مزاحیہ فنکار ویر داس کی ایک ویڈیو سوشل میڈیا پر وائرل ہونے کے بعد ان پر شدید تنقید کی جا رہی ہے، اور ان کے خلاف ممبئی پولیس کو متعدد شکایات موصول ہو چکی ہیں۔  ویر داس نے منگل کے روز یوٹیوب پر ایک چھ منٹ کی ویڈیو شیئر کی تھی جو کہ امریکی دارالحکومت واشنگٹن ڈی سی کے کینیڈی سینٹر میں ہوئے اُن کے ایک شو کی ہے۔ اس میں ویر داس نے اپنی ایک نظم پڑھی جس کا عنوان تھا ’میں دو انڈیا سے ہوں۔‘ اس ویڈیو میں ویر داس نے انڈیا میں متضاد سماجی رویوں پر طنز کیا ہے۔ 12 نومبر کو ہونے والے شو میں بنائی گئی اس ویڈیو کے آن لائن آنے کے کچھ ہی گھنٹے بعد سوشل میڈیا پر وائرل ہو گئی اور اس پر آنے والا ردعمل انتہائی منقسم تھا۔ بہت سے لوگ جہاں ویر داس کو انڈیا کی اصل ’حقیقت بیان کرنے‘ کی وجہ سے سراہا رہے ہیں وہیں کچھ لوگ ان پر انڈیا کی بین الاقوامی سطح پر ساکھ خراب کرنے کا الزام بھی لگا رہے ہیں۔ ادھر ویسٹرن انڈین سنی ایمپلائز ایسوسی ایشن  کے صدر بی این تواری نے کہا ہے کہ ان کے ادارے کے اراکین ویر داس کے ساتھ کام نہیں کریں گے۔ انڈین جریدے اکنامک ٹوڈے سے بات کرتے ہوئے بی این تواری نے کہا کہ ’ویر داس کو کسی بھی پلیٹ فارم پر کام کرنے کی اجازت نہیں ہونی چاہیے۔ میں سارے پروڈیوسروں سے یہ کہہ رہا ہوں کہ وہ ان کے ساتھ اشتراک یا کام نہ کریں۔‘ساتھ ہی ممبئی پولیس کو ملنے والی شکایات میں الزام لگایا گیا ہے کہ ویر داس نے ’انڈیا میں جمہوریت کو خطرے‘ میں ڈال دیا ہے۔ دوسری جانب متعدد لوگوں نے ویر داس کو سراہا بھی ہے اور ان کی حمایت میں ٹویٹ بھی کیے ہیں۔ ویر داس نے اپنی نظم میں انڈین معاشرے میں پائے جانے والے متضاد رویوں اور دیگر مسائل پر بات چیت کی ہے۔ انھوں نے کہا کہ: میں اس انڈیا سے ہوں جہاں ہم دن میں عورت کی پوجا کرتے ہیں اور رات میں ان کے ساتھ گینگ ریپ ہوتا ہے میں ایسے انڈیا سے ہوں جہاں بچے ماسک پہن کر بھی ایک دوسرے کے ہاتھ پکڑتے ہیں اور لیڈران بغیر ماسک کے گلے مل رہے ہوتے ہیں میں اس انڈیا سے ہوں جہاں اے کیو آئی نو ہزار ہے لیکن ہم پھر بھی رات کو چھت پر تارے دیکھتے ہیں میں اس انڈیا سے ہوں جہاں ٹوئٹر پر لوگ بالی وڈ پر منقسم ہوئے ہوتے ہیں جبکہ تھیٹر کے اندھیرے میں اسی بالی وڈ کی وجہ سے متحد ہوتے ہیںمیں اس انڈیا سے ہوں جہاں صحافت ختم ہو گئی ہے، مرد صحافی بس ایک دوسرے کی تعریفیں کر رہے ہیں جبکہ خواتین صحافی سڑکوں پر لیپ ٹاپ اٹھائے سچ بیان کر رہی ہیںمیں اس انڈیا سے ہوں جہاں پر آپ ہمارے ہنسنے کی آواز کو گھر کے باہر بھی سن سکتے ہیں اور جہاں کامیڈی کلب کی دیواریں اس لیے توڑ دی جاتی ہیں کیونکہ اندر سے ہنسی کی آواز آ رہی ہوتی ہےمیں اس انڈیا سے ہوں جہاں کی زیادہ تر آبادی تیس برس کی عمر سے نیچے ہے لیکن ہم ڈیرھ سو سال پرانے خیالات 75 برس کے لیڈروں سے سنتے ہیں میرا تعلق اس انڈیا سے ہے جہاں خواتین ساڑھی اور جوگرز پہنتی ہیں لیکن پھر بھی وہ ایک بوڑھے مرد سے مشورہ کر رہی ہوتی ہیں جس نے زندگی میں کبھی ساڑھی نہیں پہننیمیرا تعلق اس انڈیا سے ہے جہاں ہم اپنے سبزی خور ہونے پر فخر محسوس کرتے ہیں لیکن اسی سبزی اگانے والے کسانوں کو گاڑیوں تلے روندتے ہیںمیرا تعلق اس انڈیا سے ہے جہاں آپ فوجیوں کو تب تک مکمل سپورٹ کرتے ہیں جب تک کہ ان کی پینشن کی بات نہ کی جائےمیرا تعلق اس انڈیا سے ہے جو کہ خاموش نہیں رہے گا۔ میرا تعلق اس انڈیا سے ہے جو کہ کچھ بولے گا بھی نہیں۔میرا تعلق اس انڈیا سے ہے جو مجھے ہماری خامیاں بتانے پر کوسیں گے۔ میرا تعلق اس انڈیا سے ہے جہاں لوگ اپنی کمزوریوں کے بارے میں کھل کر بات کرتے ہیںمیرا تعلق اس انڈیا سے ہے جہاں پر لوگ اس ویڈیو کو دیکھ کر کہیں گے کہ اس میں کامیڈی کہاں ہے؟ لطیفہ کہاں ہے؟ اور میرا تعلق اس انڈیا سے بھی ہے جو کہ اسے دیکھ کر لطیفہ کہیں گے لیکن یہ ان کے لیے مزاحیہ نہیں ہو گا،تصویر کا ذریعہGetty Imagesسینیئر کانگریس لیڈر اور سابق یونین منسٹر کپل سیبال نے ویر داس کی حمایت میں لکھا کہ ’ویر داس، اس میں کوئی شک نہیں کہ دو طرح کے انڈیا ہیں۔ ہم نہیں چاہتے کہ دنیا کو اس کا پتہ چلے۔ ہم میں عدم برداشت ہے اور ہم منافق بھی ہیں۔‘لیکن کانگریس پارٹی کے اندر بھی دو مختلف آرا ہیں۔ ایک اور سینیئر کانگریس لیڈر ابھیشیک مانو سنگھوی نے ویر داس پر تنقید کی۔ انھوں نے ٹویٹ میں لکھا ‘کچھ لوگوں کے اندر برائی ہے جو کہ کم تعداد میں ہیں، اور پورے ملک کو ان سے تعبیر دینا، اور اس سے پورے ملک کی تصویر کشی کرنا، وہ بھی بین الاقوامی سطح پر غلط ہے۔ انگریزوں کی حکومت کے دوران جو لوگ انڈیا کو سپیروں اور ڈاکؤوں کا ملک کہتے تھے وہ لوگ اب بھی موجود ہیں۔‘کانگریس کے لیڈر اور رکنِ اسمبلی ششی تھرور نے ٹویٹ کی کہ ‘ایک سٹینڈ اپ کامیڈین جو کہ اصل میں یہ جانتا ہے کہ سٹینڈ اپ کا مطلب کیا ہے۔ جسمانی نہیں بلکہ اخلاقی مطلب۔ ویر داس نے لاکھوں لوگوں کی ترجمانی کی ہے۔ اپنی چھ منٹ کی ویڈیو میں اس نے دو قسم کے انڈیا کی بات کی ہے اور یہ بتایا ہے کہ وہ کس انڈیا کی نماندگی کرتے ہیں۔ یہ لطیفہ ہے لیکن یہ مزاحیہ ہر گز نہیں۔‘ ،تصویر کا ذریعہ@ShashiTharoorصحافی برکھا دت نے ویر داس کا شکریہ ادا کیا جبکہ سواراج انڈیا سے کنوینر یوگندرہ یادو لکھتے ہیں ‘آپ اسے ضرور سنیں۔ ویر داس ان دو انڈیا کی کہانی بتا رہے ہیں جہاں سے ان کا تعلق ہے۔ افسوس ہے کہ ہم اس نہج پر پہنچ گئے ہیں جہاں ایسی باتیں کرنا بہادری سمجھا جاتا ہے۔‘ صحافی ویر سانگھوی کہتے ہیں ’میں یہ لنک، بہادر، باصلاحیت اور بصیرت شخص ویر داس کے ساتھ یکجہتی کے طور پر شیئر کر رہا ہوں۔‘مگر بی جے پی کی لیڈر پریتی گاندھی لکھتی ہیں کہ ‘ویر داس، تمہارا تعلق اس انڈیا سے ہے جہاں پر تم کمانے کے لیے اپنے ہی ملک کی تضحیک کرتے ہو۔ تمہارا تعلق اس انڈیا سے ہے جو کہ تمھیں تمھاری بدتمیزی اور پاگل پن کو آزادی اظہار رائے کے طور پر پیش کرتا ہے۔ تم اس انڈیا سے ہو جس نے بہت عرصے سے تمہاری توہین کو برداشت کیا ہے۔‘ایک اور صارف جن کا نام روزی ہے، لکھتی ہیں ’یہ کامیڈی ہے؟ امریکہ کے کینیڈی سینٹر میں ویر داس کہہ رہے ہیں کہ ان کا تعلق اس انڈیا سے ہے جو دن میں عورت کی پوچا کرتا ہے اور رات کو اسے گینگ ریپ۔ وہ ایسا کہہ رہے ہیں لیکن آخر انھیں انڈیا کو جینریلائز کرنے اور لیبل لگانے کا حق کس نے دیا ہے؟‘،تصویر کا ذریعہ@MrsGandhiاس سارے تنازع کے بعد ویر داس نے ٹوئٹر پر ایک بیان شائع کیا ہے جس میں انھوں نے کہا ہے 'میں نے یوٹیوب پر ایک ویڈیو شیر کی اور اس پر بہت سے ردعمل آ رہے ہیں۔ یہ ویڈیو انڈیا کی دو حقیقتوں کی ہے۔ دو حصے جو ایک دوسرے سے بلکل مختلف ہیں، جیسا کہ ہر ملک میں ایک اچھا اور برا حصہ ہوتا ہے جو کہ کوئی راز کی بات نہیں ہے۔ انھوں نے لکھا کہ اس ویڈیو میں یہ اپیل کی گئی ہے کہ ہم عظیم ہیں اور ہمیں جو چیزیں عظیم بناتی ہیں ہم اس پر اپنی توجہ جاری رکھیں۔ ویڈیو کے آخر میں بہت سے لوگوں نے تالیاں بجائیں اور داد دی ہے جو کہ حب الوطنی سے بھری ہوئی تھیں۔ یہ تالیاں اس ملک کے لیے ہیں جس سے ہم پیار کرتے ہیں، جس پر یقین کرتے ہیں اور جس پر ہمیں فخر ہے۔‘ ان کا مزید کہنا تھا کہ ‘اس ویڈیو کا مقصد یہ ہے کہ ہمارا ملک ان ساری شہ سرخیوں سے الگ ہے۔ اس کی گہرائی اور اس کی خوبصورتی۔ اسی لیے لوگوں نے داد دی۔ آپ کو اس ویڈیو کے چھوٹے سے حصے کو استعمال کر کے دھوکہ دیا جا رہا ہے۔ ایسا مت ہونے دیں۔ لوگوں نے انڈیا کو داد دی اور وہ آوازیں پیار سے بھری تھیں نفرت سے نہیں۔‘انھوں نے لکھا کہ ’آپ منفی سوچ کی تعریف نہیں کر سکتے، آپ کی ٹکٹیں فروخت نہیں ہوں گی۔ یہ تب ہی ہو سکتا ہے جب آپ کو خود پر فخر ہو۔ مجھے اپنے ملک پر فخر ہے اور میں اس فخر کو اپنے ساتھ لے کر چلتا ہوں۔ اگر لوگ ایک بھرے کمرے میں انڈیا کے لیے احترام کھڑے ہوتے ہیں تو میرے لیے یہ مقدس پیار ہے۔ میں آپ کو وہی چیز بتا رہا ہوں جو میں نے ان ویوورز کو بتائی تھی، ہمیں روشنی پر توجہ مرکوز کرنی ہے، یہ یاد رکھنا ہے کہ ہم عظیم کیوں ہیں اور لوگوں میں پیار بانٹنا ہے۔‘،تصویر کا ذریعہTWITTER/VIRDASانڈین شہر دہرادون میں پیدا ہونے والے ویر داس شملا اور دہلی میں پلے بڑھے ہیں، وہ کچھ عرصہ نائیجیریا میں بھی رہے ہیں جبکہ چار سال امریکہ میں ایلونائی کے ناکس کالج میں اور ایک سال ہارورڈ یونیورسٹی میں تعلیم حاصل کی۔ ہارورڈ یونیورسٹی میں وہ اکنامکس اور ایکٹنگ پڑھ رہے تھے۔ وہ کالج کے دنوں سے سٹینڈ اپ کامیڈی کر رہے ہیں اور ہارورڈ یونیورسٹی میں ویر داس نے ماسکو آرٹس ٹھیٹر کے ساتھ مختلف ڈراموں میں کام کیا اور میتھڈ ایکٹنگ میں تعلیم حاصل کی۔ انھوں نے امریکی شہر شکاگو میں بطور کامیڈین کام کیا ہے۔ اس کے علاوہ وہ متعدد ٹی وی چینلز پر بھی کامیڈی شو کر چکے ہیں۔ آج کل وہ امریکہ کا دورہ کر رہے ہیں جہاں ان کی اگلے دو شوز کی ساری ٹکٹیں فروخت ہو چکی ہیں۔ 
Fun Funkar,،تصویر کا ذریعہSEBASTIAN D'SOUZAرانی کی فلم مردانی کا سیکوئل بھی رلیز ہو چکا ہے'جب آپ شوبز میں آتے ہیں تو وہاں ہیروئن کا ایک معیار طے ہوتا ہے کہ گوری رنگت ہو، طویل قامت اور میٹھی آواز ہو، اب نہ تو میری رنگت گوری تھی اور نہ ہی لمبا قد اور آواز تو بالکل میٹھی نہیں تھی لیکن میں پھر بھی کامیاب رہی۔'یہ الفاظ ہیں بالی وڈ کی مقبول اداکارہ رانی مکھرجی کے۔ رانی مکھرجی اپنی نئی فلم 'بنٹی اور ببلی ٹو' کی پروموشن کے سلسلے میں ویب سائٹ بالی وڈ ہنگامہ کے فریدوں شہریار کے ساتھ بات کر رہی تھیں۔رانی کا کہنا تھا کہ انھوں بالی وڈ میں 'سٹیریو ٹائپ' کو توڑا ہے۔ رانی مکھرجی کا کہنا تھا کہ ’ہماری انڈسٹری بہت اچھی ہے کیونکہ اگر آپ میں صلاحیت ہے تو آپ کی کامیابی طے ہے بس یہ ضروری ہے کہ ناظرین کو آپ کا کام پسند آئے۔‘رانی کا کہنا تھا کہ انھوں نے ہمیشہ ہی عورتوں کے مضبوط کردار نبھائے ہیں اور لوگوں نے انھیں پسند بھی کیا ہے۔ رانی مکھرجی اور ابھشیک بچن کی 2005 میں ریلیز ہونے والی فلم 'بنٹی اور ببلی' ایک کامیاب فلم تھی جس کے پروڈیوسر ادتیہ چوپڑہ تھے اور اس زمانے میں ان دونوں کی آن سکرین اور آف سکرین کیمسٹری کے بہت چرچے تھے۔ اور اب تقریباً پندرہ سال بعد اس کا سیکوئل آیا ہے جس میں ابھشیک کی جگہ سیف علی خان نے لے لی ہے ، کیوں اس کا جواب تو رانی کے شوہر ادتیہ چوپڑہ ہی دے سکتے ہیں۔ آرین خان کیس: تفتیش کاروں پر شاہ رخ خان سے 25 کروڑ کی رشوت مانگنے کا الزامشاہ رخ خان اور اننیا پانڈے کے گھروں پر نارکوٹکس بیورو کے ’چھاپے‘کیا پریتی زنٹا نے واقعی ایسا کہا؟،تصویر کا ذریعہSUJIT JAISWALنورہ فتحی اپنے نئے آئٹم نمبر پر کام کر رہی ہیںسشمیتا سین کے نغمے ’دلبر دلبر‘ پر تِھرک کر اپنی نئی چھاپ چھوڑنے والی نورہ فتحی اب فلم ستیہ میو جیئتے ٹو میں دلربا کے روپ میں نظر آئیں گی یعنی ایک اور آئٹم نمبر۔نورہ نے نئے آئٹم نمبر ’کسو کسو‘ کی شوٹِنگ کی ویڈیو جاری کرتے ہوئے کہا ہے کہ ’وہ ایک بار پھر دھمال مچانے آ رہی ہیں۔‘ویڈیو میں نورہ اپنے گانے کو خود ہی کوریو گراف کرتی نظر آئیں اور پیر میں شدید چوٹ لگنے کے باوجود بھی کام کرتی رہیں انکا کہنا تھا کہ وہ فلم میں ہیرو کا کردار کرنے والے جان ابرھم سے بھی زیادہ بہادر ہیں۔  پریٹی زنٹا کے جیا اور جے ماضی کی اداکارہ پریتی زنٹا کے ہاں جڑواں بچوں کی پیدائش ہوئی ہے یہ خوشخبری انھوں نے انسٹاگرام پر اپنے مداحوں کو سنائی۔پریتی نے اپنی اور اپنے شوہر جین گڈ انف کی سیلفی شیئر کرتے ہوئے لکھا کہ 'ہماری زندگی کا نیا باب شروع ہونے جا رہا ہے ہم انتہائی خوشی اور جوش کے ساتھ اپنے جڑواں بچوں جِیا اور جے کا اپنی زندگی میں خیر مقدم کرتے ہیں۔‘،تصویر کا ذریعہGetty Imagesدو بچوں کی ماں بن گئیںپریتی نے ساتھ ہی ان تمام لوگوں کا شکریہ ادا کیا جو بچوں کی پیدائش میں مددگار تھے جن میں ڈاکرز نرسیں اور بچوں کو جنم دینے والی سیروگیٹ ماں بھی شامل تھی۔پریتی اور ان کے شوہر کا کہنا تھا کہ بچوں کی پیدائش کے لیے ان دونوں نے سیرو گیسی کا انتخاب کیا تھا۔ اسے کہتے ہیں ’ہلدی لگے نہ پھٹکری اور رنگ بھی چوکھا آوے۔‘بالی وڈ کِنگ کہلائے جانے والے شاہ رخ خان اور ان کا خاندان حال ہی میں جس دور سے گذرا ہے اس کے بعد شاہ رخ اپنے بیٹے آرین کے لیے کافی فکر مند ہیں اور اسی حوالے سے انھوں نے ہدایت کاروں سے اپیل کی ہے کہ وہ شوٹنگ کا شیڈیول اس طرح بنائیں کہ انھیں اپنے گھر والوں سے زیادہ عرصے تک دور نہ رہنا پڑے اور وہ تھوڑے تھوڑے دن بعد اپنے بیوی بچوں کے ساتھ وقت گذارتے رہیں یا ضرورت پڑنے پر انکے ساتھ رہ سکیں۔،تصویر کا ذریعہANIشاہ رخ نے اپنی فلم پٹھان کی شوٹِنگ دبوارہ شروع کر دی ہےگذشتہ ماہ شاہ رخ کے بیٹے آرین کو جس مشکل وقت سے گزرنا پڑا اس کے بعد باپ ہونے کے ناطے شاہ رخ کا فکر مند ہونا فطری ہے۔ نارکوٹکس کٹٹرول بیورو کی جانب سے گرفتاری اور رہائی کے بعد آرین خان کو این سی بی نے منشیات خریدنے اور استعمال کرنے کے الزامات کے تحت  گوا جانے والےکروز پر ایک 'ریو پارٹی' سے گرفتار کیا گیا تھا اور کئی مرتبہ ان کی ضمانت مسترد کیے جانے کے چار ہفتے بعد انہیں رہا کیا گیا۔شاہ رخ نے آرین کی حفاظت کی ذمہ داری اپنے باڈی گار روی سنگھ کو دیدی ہے اور خود وہ اپنے لیے نیا باڈی گارڈ تلاش کر رہے ہیں۔شاہ رخ اپنی فلم پٹھان کی شوٹنگ میں دوبارہ مصروف ہو گئے ہیں جس میں ان کے ساتھ دپیکا پاڈوکون اور جان ابراہم نظر آئیں گے۔
Fun Funkar,،تصویر کا ذریعہSaleema Hashmiمجھ سے پہلی سے محبت کی مقبولیت کے بعد فیض کہا کرتے تھے کہ اب یہ نظم ان کی نہیں رہی بلکہ اسے گانے والی مادام نورجہاں کی ہو گئی ہےاردو کے ممتاز نقاد محمد حسن عسکری نے اردو شعرا کی منتخب نظموں کا ایک مجموعہ ’میری بہترین نظم‘ کے عنوان سے شائع کیا تھا جس میں اس زمانے میں شاعری کے افق پر چھائے ہوئے تمام ممتاز تخلیق کاروں کی منتخب نظمیں اور ان کے خود تحریر کردہ حالات زندگی شامل تھے۔فیض احمد فیض نے اس مجموعے کے لیے اپنی جس نظم کا انتخاب کیا وہ وہی نظم تھی جس کا پہلا مصرعہ اس تحریر کا عنوان ہے، ’مجھ سے پہلی سی محبت مری محبوب نہ مانگ‘۔ فیض احمد فیض نے اپنے حالات زندگی میں تحریر کیا کہ ’میری شاعری پر جن حالات اور شخصیات کا اثر پڑا ان میں سرفہرست نام ’م۔پ‘ کا ہے جس سے کالج کے زمانے میں محبت تھی‘۔ڈاکٹر ایوب مرزا اپنی کتاب ’ہم کہ ٹھہرے اجنبی‘ میں لکھتے ہیں کہ ’پنڈی کلب کے لان میں ایک خاموش شام میں ہم اور فیض بیٹھے تھے۔ میں نے پوچھا فیض صاحب آپ نے کبھی محبت کی ہے؟ بولے ’ہاں کی ہے اور کئی بار کی ہے۔‘’یہ کہہ کر پھر چپ ہو گئے۔ ’سیرئس لو‘ میں نے پوچھا، بولے ’ہاں ہاں تمہارا مطلب پہلی محبت سے ہے نا، محبت پہلی ہی ہوتی ہے، اس کے بعد سب کچھ ہیرا پھیری ہے۔‘ایوب مرزا لکھتے ہیں کہ ’پہلی محبت میں دونوں جہان ہارنے کے بعد فیض ایم اے او کالج امرتسر پہنچے۔ ان کی عجب کیفیت تھی۔ محبت کے میدان میں پہلے تجربے کا اہم ترین پہلو تحیر ہوتا ہے۔ اس تحیر کے عالم گومگو میں فیض امرتسر کے شہر میں گواچ گئے۔‘آغا ناصر نے لکھا ہے کہ ’امرتسر میں ان کی ملاقات ایک دانشور جوڑے سے ہوئی، ان کے نام تھے صاحبزادہ محمودالظفر اور ڈاکٹر رشید جہاں۔ صاحبزادہ صاحب ایم اے او کالج کے وائس پرنسپل تھے اور ان کی بیگم پیشے کے لحاظ سے ڈاکٹر تھیں۔ دونوں میاں بیوی مارکسسٹ تھے۔ ان دنوں یورپ میں ترقی پسند تحریک ابھرنا شروع ہو گئی تھی۔ ادھر فیض صاحب کا یہ عاشقی کا زمانہ تھا، فیض صاحب کا ان دونوں سے رابطہ ہوا، پھر یہ تعلق قرب اور چاہت میں بدل گیا۔‘ایوب مرزا لکھتے ہیں کہ ’غور فرمائیں فیض صاحب کبھی بیڈمنٹن کھیل رہے ہیں اور تو کبھی کرکٹ ٹیم کی تشکیل کر رہے ہیں۔ ڈاکٹر رشید جہاں کی نگاہ دوررس نے اس تنہا لیکچرار کو بھانپ لیا، پوچھا معاملہ کیا ہے۔ کسی کام کاج میں تیرا جی نہیں لگتا۔‘’جب فیض نے جواب میں تکلف کیا تو بلاتکلف بولیں: محبت میں ناکامی اور فیض نے اثبات میں سر ہلا دیا۔ ڈاکٹر صاحب نے مشورہ دیا، یہ حادثہ تمہاری ذات واحد کا بہت بڑا حادثہ ہوسکتا ہے مگر یہ اتنا بڑا بھی نہیں کہ زندگی بےمعنی ہو جائے۔‘’انھوں نے فیض کو ایک کتاب مطالعے کے لیے دی اور پھر ملنے کے لیے کہا۔ بقول فیض انھوں نے اس کتاب کو پڑھا اور ان پر چودہ طبق روشن ہو چکے تھے، یہ کتاب کارل مارکس اور اینگلز کی کمیونسٹ مینیفیسٹو تھی۔‘آغا ناصر کے بقول ’یہ واقعہ فیض کی زندگی کا ایک اہم موڑ بن گیا اور ان کی شاعری اور ان کا ذہنی رجحان بدل گیا۔ وہ غریبوں، مفلسوں، ضرورت مندوں، مجبور اور مفلوک الحال عوام کے شاعر بن گئے۔ اپنے ان جذبات کے اظہار کے لیے یہ ان کی پہلی نظم تھی جسے ان کی شاعری کا اہم ترین سنگ میل سمجھا جاتا ہے۔‘’مجھ سے پہلی سی محبت مری محبوب نہ مانگ‘ ایک ابھرتے ہوئے عظیم شاعر کا اعلان تھا کہ اب اس کے شعر اور اس کے خیال عوام کی امانت ہیں۔،تصویر کا ذریعہPakistan chronicleمجھ سے پہلی سی محبت مری محبوب نہ مانگمیں نے سمجھا تھا کہ تو ہے تو درخشاں ہے حیاتتیرا غم ہے تو غم دہر کا جھگڑا کیا ہےتیری صورت سے ہے عالم میں بہاروں کو ثباتتیری آنکھوں کے سوا دنیا میں رکھا کیا ہےتو جو مل جائے تو تقدیر نگوں ہو جائےیوں نہ تھا میں نے فقط چاہا تھا یوں ہو جائےاور بھی دکھ ہیں زمانے میں محبت کے سواراحتیں اور بھی ہیں وصل کی راحت کے سواان گنت صدیوں کے تاریک بہیمانہ طلسمریشم و اطلس و کمخاب میں بنوائے ہوئےجا بہ جا بکتے ہوئے کوچہ و بازار میں جسمخاک میں لتھڑے ہوئے خون میں نہلائے ہوئےجسم نکلے ہوئے امراض کے تنوروں سےپیپ بہتی ہوئی گلتے ہوئے ناسوروں سےلوٹ جاتی ہے ادھر کو بھی نظر کیا کیجےاب بھی دلکش ہے ترا حسن مگر کیا کیجےاور بھی دکھ ہیں زمانے میں محبت کے سواراحتیں اور بھی ہیں وصل کی راحت کے سوامجھ سے پہلی سی محبت مری محبوب نہ مانگفیض کی یہ پہلی محبت کس شہر میں پروان چڑھی تھی اس بارے میں مختلف لوگوں نے مختلف شہروں کا نام لیا ہے۔حمید نسیم نے افکار کے فیض نمبر میں شائع ہونے والے اپنے مضمون ’کچھ فیض صاحب کے بارے میں‘ میں لکھا ہے کہ ’فیض صاحب سے میرا تعارف میرے بڑے بھائی رشید بھائی نے کروایا اور ان کے بارے میں بتایا کہ گورنمنٹ کالج لاہور میں ایم اے میں پڑھتے ہیں اور ملتان میں مقیم ایک لڑکی سے عشق کرتے ہیں۔‘’فیض صاحب کی اس دور کی تمام نظموں کا محرک اور محبوب یہی خاتون تھیں جو اپنے نیم خواب شبستان میں فیض صاحب کا انتظار کرتی تھیں، مخملی بانہوں والی محبوب۔‘آغا ناصر نے اپنی کتاب ’ہم جیتے جی مصروف رہے‘ میں فیض کی نظم ’رقیب سے‘ کا پس منظر لکھتے ہوئے لکھا کہ ’اس نظم کے شان نزول کے بارے میں مجھے کچھ مدد امرتاپریتم کے ساتھ فیض صاحب کی گفتگو سے ملی، جس کے دوران فیض صاحب نے بڑی بےتکلفی سے امرتا پریتم سے کہا تھا ’لے ہن تینوں دساں میں پہلا عشق اٹھارہ ورہیاں دی عمروچ کیتا سی۔‘سوال ہوا کہ ’اسے زندگی میں حاصل کیوں نہ کیا‘ تو جواب تھا کہ ’ہمت کب ہوتی تھی اس وقت زبان کھولنے کی، پھر اس کا بیاہ کسی ڈوگرے جاگیردار کے ساتھ ہو گیا۔‘پھر پوچھا گیا کہ ’ایک تمہاری نظم ہے جس میں تم رقیب سے مخاطب ہو، تم نے دیکھی ہے وہ پیشانی، وہ رخسار، وہ ہونٹ۔ زندگی جن کے تصور میں لٹا دی ہم نے۔‘ یہ نظم کس کے بارے میں تھی تو فیض صاحب نے جواب دیا کہ ’یہ بھی اسی کے بارے میں ہے جس کی خاطر نقش فریادی کی نظمیں لکھیں۔‘آغا ناصر لکھتے ہیں کہ ’یہ فیض صاحب کا پہلا عشق تھا۔ ان کی محبوبہ کا تعلق ایک افغان گھرانے سے تھا۔ یہ نوعمر لڑکی سیالکوٹ میں ان کے ہمسائے میں رہتی تھی اور فیض صاحب کمرے کی کھڑکی سے اس کو آتے جاتے دیکھا کرتے تھے۔ چونکہ طبعاً بہت شرمیلے تھے اس لیے بات کرنے کی ہمت نہ پڑتی تھی۔‘’یہ باتیں خود فیض صاحب نے زہرہ نگاہ کو بتائیں جن سے ان کے بڑے قریبی روابط تھے۔ زہرہ آپا نے مجھ سے کہا 'فیض صاحب اس لڑکی سے بے پناہ محبت کرتے تھے۔ انھوں نے اپنی اس دیوانگی میں اس کے لیے خوبصورت شعروں کے ڈھیر لگا دیے۔ ان کا عشق اپنے شباب پر تھا جب تعلیم کے لیے انھیں سیالکوٹ سے لاہور جانا پڑا۔‘فیض صاحب نے بتایا کہ ’پھر ہوا یوں کہ ہم ایک بار چھٹیوں میں لاہور سے واپس آئے تو کھلی کھڑکی کی دوسری جانب وہ چہرہ نظر نہ آیا۔ ہم نے کسی سے دریافت کیا تو پتا چلا کہ اس کی شادی ہو گئی۔‘فیض صاحب کے لیے یہ خبر بڑی اندوہناک تھی۔ وہ ٹوٹے دل سے واپس لاہور چلے گئے اور مدتوں اس غم کو بھلانے کی کوشش کرتے رہے۔ پھر خاصا عرصہ گزر جانے کے بعد وہ ایک بار پھر سیالکوٹ آئے تو ان کی محبوبہ بھی آئی ہوئی تھیں۔ وہ فیض صاحب سے اپنے شوہر کو ملانے کے لیے لائی۔ اس کا شوہر بہت حسین و جمیل انسان تھا۔ دراز قد، شہابی رنگت، تیکھے خدوخال، مردانہ وجاہت کا نمونہ۔ فیض صاحب سے مل کر وہ دونوں رخصت ہو گئے مگر تھوڑی دیر کے بعد وہ پھر واپس آئی۔ اس بار اکیلی تھی صرف یہ کہنے کے لیے ’تم نے دیکھا میرا شوہر کس قدر خوبصورت ہے۔‘’ہم جو تاریک راہوں میں مارے گئے‘، فیض احمد فیض نے یہ نظم کس کے لیے لکھی تھیفیض کی آمریت مخالف نظم ’ہندو مخالف‘ کیسے بن گئیفیض میلہ: ’بیرونی دباؤ‘ پر بولنے پر پابندی ،تصویر کا ذریعہPakistan Chronicleفیض صاحب کی یہ نظم اس وقت مقبول ہوئی جب ملکہ ترنم نور جہاں نے اسے اپنی آواز دی۔ پھر 1962 میں فلم ساز آغا جی اے گل نے اسے اپنی فلم قیدی میں شامل کیافیض صاحب کہتے ہیں کہ ’بس اس کا یہی فقرہ نظم ’رقیب سے‘ کی تخلیق کا سبب بنا۔‘فیض صاحب کی صاحبزادی سلیمہ ہاشمی نے اپنے مضمون ’فیض اینڈ پرفارمنگ آرٹس‘ میں فیض صاحب کے حوالے سے بتایا ہے کہ ’میں رفتہ رفتہ شاعر بنتا گیا۔ دو تین عناصر نے یہ راہ طے کی۔ پہلا جذبہ جس نے یہ اضطرار پیدا کیا کہ ہم اپنی اذیتوں کا اظہار شاعری میں کریں یہ تھا کہ ہمیں عشق ہو گیا جیسا کہ اس عمر میں سب کو ہوتا ہے۔‘’17، 18 سال کی عمر میں ہمیں ایک افغان لڑکی سے عشق ہوا جو بچپن میں ہمارے ساتھ کھیلا کرتی تھی۔ اس کے گھر والے افغانستان سے اسی وقت آئے تھے جب والد صاحب آئے۔‘’وہ فیصل آباد (لائل پور) کے ایک گاؤں میں آباد ہوئے تھے۔ میری بہن کی شادی بھی اسی گاؤں میں ہوئی چنانچہ ہم بہن سے ملنے کے لیے وہاں جاتے تھے۔ ایک صبح ہم جاگے تو ایک حسین لڑکی اپنے طوطے کو دانہ کھلا رہی تھی، اس نے ہمیں دیکھا، ہم نے اسے دیکھا اور دونوں میں محبت ہو گئی بلکہ ہمیں ہو گئی۔‘’روایت کے مطابق ہم رازداری سے ایک دوسرے کا ہاتھ تھام لیتے تھے لیکن ہم اس سے آگے نہ جا سکے۔ اس کی شادی کسی امیر زمیندار سے ہو گئی اور ہم ہمیشہ کے لیے دکھی دکھی رہنے لگے۔۔۔ آٹھ سال تک۔‘اب آئیے اشفاق بخاری کی تحقیق کی طرف۔ وہ اپنی کتاب ’فیض احمد فیض، چند نئی دریافتیں‘ میں اسی روایت کی تصدیق کرتے ہیں۔ انھوں نے لکھا کہ ’فیض احمد فیض کی ہمشیرہ بلقیس بانو سنہ 1922 میں شادی کے بعد لائل پور میں آباد ہوئیں، ان کے شوہر چوہدری نجیب اللہ پیشے کے اعتبار سے وکیل تھے۔ سنہ 1923 میں جب ان کے ہاں پہلی ولادت ہوئی تو بلقیس بانو کی والدہ سلطان فاطمہ اپنے تینوں بیٹوں طفیل احمد، فیض احمد اور عنایت احمد کے ساتھ سیالکوٹ سے لائل پور آئی تھیں۔‘1929 میں فیض صاحب دوسری مرتبہ لائل پور آئے۔ اس وقت ان کی عمر 18 برس تھی۔ فیض صاحب نے امرتا پریتم کو دیے گئے اپنے انٹرویو میں بھی یہی بتایا تھا کہ جب وہ پہلی مرتبہ عشق میں مبتلا ہوئے تو اس وقت ان کی عمر 18 سال تھی۔ یہی بات سلیمہ ہاشمی نے بھی لکھی۔ فیض احمد فیض اس وقت گورنمنٹ کالج لاہور میں تھرڈ ایئر کے طالب علم تھے۔فیض کی ایک عزیزہ شفقت سلطان نے اشفاق بخاری کو بتایا کہ ’(چنیوٹ بازار میں واقع) ہماری حویلی کے دروازے اور کھڑکیاں بازار اور گلی دونوں جانب کھلتے تھے، نیچے بہت بڑے بڑے کمرے تھے۔ ان کے آگے بہت وسیع صحن تھا۔ ان کمروں میں کابل سے آتے جاتے مہمان ٹھہرا کرتے۔‘’ان کمروں کے اوپر کی چھت انھی مہمانوں کے لیے مخصوص تھی کیونکہ حویلی تین منزلہ تھی ہمارے اپنے خاندان کے لوگ تیسری منزل پر سویا کرتے تھے۔ ہمارے ساتھ کی حویلی کی بناوٹ بھی ایسے ہی تھی۔ دونوں کے درمیان دیوار تو تھی مگر ایک چھت پر کھڑے ہوں تو دوسری جانب کے لوگ صاف دکھائی دیتے تھے۔‘ ’میں عموماً دیوار پھلانگ کر ان کی چھت پر دھرے کابکوں میں بند کبوتر اور دوسرے کئی پالتو پرندے دیکھنے چلی جایا کرتی تھی، اس حویلی میں کئی سید خاندان آباد تھے، حسن و دلکشی میں ان کا جواب نہ تھا۔ مجھے خاندان میں ہونے والی سرگوشیوں کی بعد میں سمجھ آنے لگی کہ ماموں فیض کو ان میں سے کسی سے محبت ہو گئی ہے۔‘سلیمہ ہاشمی نے ’مجھ سے پہلی سی محبت مری محبوب نہ مانگ‘ کے بارے میں لکھا ہے کہ ’شاید یہ فیض کی بہترین نظم نہ ہو لیکن یہ سب سے زیادہ مقبول اور بلاشبہ ان کی پہچان مانی جاتی ہے۔‘فیض صاحب کی یہ نظم اس وقت مقبول ہوئی جب ملکہ ترنم نور جہاں نے اسے اپنی آواز دی۔ پھر سنہ 1962 میں فلمساز آغا جی اے گل نے اسے اپنی فلم قیدی میں شامل کیا۔ قیدی کے موسیقار رشید عطرے تھے۔نور جہاں کی آواز میں یہ نظم اتنی مقبول ہوئی کہ فیض صاحب کہا کرتے تھے کہ ’بھئی اب یہ نظم ہماری نہیں، ہم نے تو یہ مادام نور جہاں کو دے دی۔‘
Fun Funkar,’مجھے کبھی بھی اپنی عمر کو لے کر کوئی پریشانی یا کمپلکس نہیں تھا، جب میں دس برس تک انڈسٹری سے باہر رہی تو مجھے پہلے کی طرح ہیروئن کے کردار تو نہیں ملنے تھے۔‘یہ الفاظ ہیں پاکستان کی ڈرامہ انڈسٹری سے تعلق رکھنے والی اداکارہ و ہدایتکارہ لیلیٰ واسطی کے جو آج کل دو مقبول پاکستانی ڈراموں ’ہم کہاں کے سچے تھے‘ میں اداکارہ ماہرہ خان کی والدہ جبکہ  ڈرامہ ’عشقِ لا‘ میں اداکارہ سجلی علی کی والدہ کے کرداروں میں نظر آ رہی ہیں۔بی بی سی اردو کے لیے ایک خصوصی انٹرویو میں صحافی براق شبیر نے ان سے ان کے فنی سفر سمیت مختلف موضوعات پر بات کی ہے۔ ’ہم کہاں کے سچے تھے‘ ڈرامہ سیریل میں کام کرنے کے حوالے سے اپنا تجربہ بیان کرتے ہوئے اداکارہ لیلیٰ واسطی کا کہنا تھا کہ ’جب مجھے کال آئی اور بتایا گیا کہ فاروق رند اس کے ہدایتکار ہیں تو میں نے اپنا کردار دیکھے بنا ہی ہاں کر دی۔‘اداکارہ لیلیٰ واسطی کا کہنا تھا کہ جب اس ڈرامے کی پروڈیوسر نینا کاشف نے مجھے کال کی تھی تو اس وقت مجھے کوئی اور کردار دیا گیا تھا اور اس وقت اس ڈرامے کی تقریباً سبھی کاسٹ کچھ اور تھی۔ ’چند ماہ کی تاخیر کے بعد مجھے کہا گیا کہ آپ کو دوسرا کردار دیتے ہیں تو میں نے انکار کرتے ہوئے کہا کہ 'مجھے پہلے جو کردار آفر کیا گیا تھا میں وہ ہی کروں گی۔‘،تصویر کا ذریعہHUM TV ڈراموں میں اپنے کردار کی لک پر پوچھے گئے ایک سوال کے جواب میں لیلیٰ واسطی کا کہنا تھا کہ ’جیسی لک ڈائریکٹر، پروڈیوسر کو چاہیے میں اس میں بالکل دخل اندازی نہیں کرتی۔‘ہم ٹی وی نیٹ ورک پر ہی نشر ہونے والے دوسرے ڈرامہ سیریل ’عشق لا‘ پر بات کرتے ہوئے ان کا کہنا تھا کہ ’اس ڈرامے میں میرا کردار اتنا زیادہ نہیں مگر سجل کے ساتھ کام کر کے تو دل خوش ہو گیا۔ وہ اپنے فن کو لے کر اپنے کام سے اتنا لگاؤ رکھتی ہے، اتنی توجہ مرکوز رکھتی ہے جو بہت کم لوگ رکھتے ہیں۔‘ ان کا کہنا تھا کہ ’ہم دونوں ہی شوٹ سے پہلے 15-20 مرتبہ ریہرسل کرتے تھے۔‘عشق لا کی شوٹنگ کے دوران پیش آئےایک واقعے کا تذکرہ کرتے ہوئے انھوں نے بتایا کہ اس ڈرامے کے ہدایت کار امین اقبال نے ’ہمیں ایک سین دیا جس کی ہم نے دس دس بار ریہرسل کی اور جب ہم نے اس کو عکس بند کروایا تو اس کے امین اقبال نے ہم سے کہا کہ آپ نے تو کہا تھا کہ آپ نے اس سین کو بار بار ریہرس کیا ہے۔‘’جیسے ہی انھوں نے ایسا کہا ہم افسردہ ہو گئے کہ شاید یہ سین اچھا نہیں ہوا یا انھیں پسند نہیں آیا۔ تو اس پر انھوں نے کہا کہ میں آج سیٹ اور لائیٹنگ کے باعث خوش نہیں تھا اور میرا خیال تھا کہ یہ سین اچھا نہیں ہو گا لیکن آپ لوگوں نے میری زندگی کا بہترین سین ادا کیا۔‘وہ کہتی ہیں کہ ڈائریکٹر کی طرف سے تعریف آنا ایک بہت بڑی بات تھی۔اداکارہ لیلیٰ واسطی کا کہنا تھا کہ دونوں ڈراموں کے نشر ہونے کے بعد انھیں سوشل میڈیا پر ناظرین اور مداحوں کی جانب سے بڑا اچھا ردعمل ملا ہے۔ ’مجھے لگتا ہے کہ ’ہم کہاں کے سچے تھے‘ میں سب بہت حقیقت سے قریب نظر آ رہے ہیں۔ تمام اداکار اپنے کرداروں کے مطابق نظر آ رہے ہیں اور کسی کو یہ فکر نہیں کہ وہ سکرین پر کیسے دکھ رہے ہیں۔‘آج کل انھیں کس قسم کے کردار مل رہے ہیں اور ان میں کام کا کتنا مارجن ہے، کے سوال پر اداکارہ لیلیٰ واسطی کا کہنا تھا کہ ’تقریباً دس برس انڈسٹری سے باہر رہنے کے بعد جب میں واپس آئی تو خوش قسمت تھی کہ مجھے کرداروں کی پیشکش ہوئی۔‘وہ کہتی ہیں کہ ’مجھے اس بات کا ادراک تھا کہ مجھے کوئی ہیروئن نہیں لے گا لہذا مجھے بھابھی، بہن اور پھر ماں کے کرداروں کی پیشکش ہونے لگی۔‘وہ کہتی ہیں کہ ’میں ایک اداکار ہوں مجھے ماں کے کردار کرنے سے کوئی مسئلہ نہیں تھا بشرطیکہ وہ حقیقت کے قریب ہوں۔ ‘وہ ان کرداروں میں کام کے مارجن پر بات کرتے ہوئے کہتی ہیں کہ ’جب کوئی مجھے کسی کردار کے لیے کال کرتا ہے تو میں اس سے ایک سوال پوچھتی ہوں کہ کیا آپ کو اس کردار کے لیے میں ہی چاہیے یا کوئی بھی اس کو ادا کر سکتا ہے۔‘’میں ان سے کہتی ہوں مجھے 500 سین نہیں چاہیں، چاہے ایک سین ہو لیکن اس میں مجھے کام کرنے کا موقع ہو۔ میں کہتی ہوں مجھے ضائع مت کرو۔‘لیلیٰ اپنے کرداروں کے متعلق کہتی ہیں کہ ’میں چاہتی ہوں سین میں میری موجودگی کی کوئی اہمیت ہو۔ میں نہیں چاہتی کہ میرے ایسے مکالمے ہوں کہ ’بیٹا فریش ہو جاؤ میں چائے بنا کر لاتی ہوں۔‘ان کا کہنا تھا کہ میں اپنے ہر ڈرامے میں مختلف نظر آنے کی کوشش کرتی ہوں۔ جیسے میں نے ’ڈنک‘ میں ساڑھیاں پہنیں ہیں تو اب طویل عرصے تک میں کسی اور ڈرامے میں ساڑھی نہیں پہنوں گی۔ادکارہ لیلی واسطی نے بتایا کہ وہ اداکارہ نہیں بلکہ ٹیچر بننا چاہتی تھیں۔ ان کا کہنا تھا کہ ’میں نے چند ماہ ٹیچنگ کی بھی لیکن شاید چاک کی دھول بہت زیادہ تھی اس لیے مجھے یہ پیشہ زیادہ پسند نہیں آیا۔‘وہ کہتی ہیں کہ جب آپ کے والدین کا کسی پیشے سے تعلق ہوتا ہے تو آپ اس کو اتنا سنجیدہ نہیں سمجھتے۔ بچپن میں میرے ارد گرد انڈسٹری ہی تھی، امی ابا کے سب دوست تھے۔ یاد رہے لیلیٰ واسطی ماضی کے مقبول اداکار رضوان واسطی اور اداکارہ طاہرہ واسطی کی بیٹی ہیں۔ یہ بھی پڑھیےابتدا میں اسود کا کردار ادا کرنے سے منع کر دیا تھا: عثمان مختاررقصِ بسمل کی اداکارہ سارہ خان ’ہمیشہ‘ مردوں کو برا دکھانے پر نالاں کیوں؟جنھوں نے ’ثبات‘ ڈرامہ نہیں دیکھا ’کیا وہ واقعی پاکستانی ہیں؟‘اپنی اداکاری کی پہلی پیشکش کا واقعہ سناتے ہوئے انھوں نے بتایا کہ وہ اپنے والدین کے ہمراہ لاہور کے دورے پر تھیں تو اس وقت پی ٹی وی لاہور سنٹر کے نامور ڈائریکٹر نصرت ٹھاکر نے انھیں انار کلی پر مبنی ڈرامہ میں انار کلی کا مرکزی کردار کرنے کی پیشکش کی۔وہ بتاتی ہیں کہ ’اس وقت میں سولہ سترہ برس کی تھی۔ اس کے لیے ہم نے کچھ ریہرسل وغیرہ بھی کی لیکن مجھے اس وقت یہ کرنا بالکل اچھا نہیں لگا کیونکہ اس وقت مجھے صاحب عالم قسم کی اداکاری میں کوئی شوق نہیں تھا۔ میں نے اپنے والدین سے کہا کہ میں یہ نہیں کر سکتی ہوں لیکن پھر اسے شاید کاپی رائٹس کے معاملے کی وجہ سے آخری وقت پر روک دیا گیا تھا اور میں بہت خوش ہوئی تھی۔‘اداکاری کو بطور پیشہ اپنانے پر ان کا کہنا تھا کہ ’میری والدہ ایک ٹیلی فلم لکھ رہی تھیں جو ایک سسپنس تھرلر تھی اور مجھے یہ بہت پسند تھی تو اس میں کاظم پاشا صاحب نے آفر کی کہ کیا آپ کی بیٹی کام کریں گی۔ مجھے ویسے بھی اپنی والدہ کی کہانیاں بہت پسند تھی تو جب میں نے سکرپٹ پڑھا تو مجھے بہت اچھا لگا اور میں نے ہاں کر دی۔‘’میرا پہلا سین زنیت یاسمین کے ساتھ تھا اور جب میں نے وہ کیا تو مجھے احساس ہوا کہ یہ تو میں کر سکتی ہوں۔ تو پھر میں نے اداکاری شروع کی اور جب آپ کا شوق آپ کا پیشہ بن جائے تو پھر کام بوجھ نہیں لگتا۔‘اداکار والدین کی وجہ سے بچپن سے ہی شوبز انڈسٹری کی چکا چوند کی یادوں کا تذکرہ کرتے ہوئے اداکارہ لیلیٰ  واسطی کا کہنا تھا کہ وزیر اعظم عمران خان بھی ان کے والدین کے دوست تھے اور ان کے پچپن میں اکثر ان کے گھر آتے جاتے تھے۔ وزیر اعظم عمران خان سے ملاقات کی یادوں کا ذکر کرتے ہوئے انھوں نے بتایا کہ ’میں بہت چھوٹی تھی جب ان سے ملی تھی۔ کوئی سات آٹھ برس کی تھی جب عمران خان صاحب ہمارے گھر آئے تو ان کے بازوں پر ٹانکے لگے ہوئے تھے۔‘’میں نے ان سے پوچھا کہ یہ کیا ہے تو انھوں نے بچوں کے لیے کہانی گھڑ لی کہ مگرمچھ نے کاٹ لیا تھا اور میں اس پر بہت زیادہ حیران ہوئی تھی۔‘اسی طرح  ایک اور واقعے کا ذکر کرتے ہوئے انھوں نے کہا  کہ ’میری والدہ کا ایک بیوٹی سیلون بھی تھا اور جب میں بارہ برس کی تھی تو اس کے افتتاح کے لیے عمران خان صاحب آئے تھے۔ تب انڈسٹری کے بہت سے بن بلائے افراد بھی شامیانے توڑ توڑ کر اس تقریب میں پہنچ گئے تھے۔‘’جب عمران خان نے شوکت خانم ہسپتال کے عطیات کے لیے اپنی مہم کا آغاز کیا تو اس وقت میں سینٹ جوزف کالج میں پڑھتی تھی اور انھوں نے وہاں آنا تھا تو ہماری پرنسپل نے صبح اسمبلی میں باضابطہ طور پر کہا تھا کہ جب عمران خان آئیں گے تو کوئی لڑکی چیخیں نہیں مارے گی لیکن آپ سوچ سکتے ہیں کہ کیا ہوا ہو گا۔‘،تصویر کا ذریعہGetty Imagesاداکاہ لیلیٰ واسطی کا کہنا ہے کہ انھیں ٹیکنالوجی سے زیادہ لگاؤ نہیں لیکن آپ سوشل میڈیا کی اہمیت کو رد نہیں کر سکتے۔ وہ کہتی ہیں کہ ’بہت سے نئے آنے والے افراد کے لاکھوں مداح ہیں تو اگر وہ کسی ڈرامے میں آتے ہیں تو اس کی ریٹنگ زیادہ آتی ہے۔ کاروباری لحاظ سے یہ بری بات نہی لیکن میں چاہتی ہوں کہ اداکاروں کو ہی ڈراموں میں آنا چاہیے۔‘وہ یہ بھی کہتی ہیں کہ ’بہت سے نئے بچے آئے ہیں جو بہت محنت کر رہے ہیں۔ وہ اپنے سنیئرز کی بھی بہت عزت کرتے ہیں اور ان سے سیکھنے کی کوشش بھی کرتے ہیں۔‘
Fun Funkar,،تصویر کا ذریعہWaheed Murad Fan Page/ Facebookوحید مراد اور رانی کی جوڑی انتہائی مقبول رہیدلوں میں اتر جانے والوں کو موت نہیں آیا کرتی، موت اُن کی روح کو لے اڑے یا جسموں کو فنا کر ڈالے وہ زندہ رہتے ہیں کیونکہ دلوں کے رشتے اٹوٹ ہوتے ہیں۔اس کی زندہ مثال وہ اداکار ہیں جنھوں نے اپنے جداگانہ انداز، دل موہ لینے والی اداؤں، بڑی بڑی مخمور آنکھوں، منفرد ہیئر سٹائل، جاذب نظر متوازن سراپے اور شوخ اداکاری کے بل پر لاتعداد دلوں میں کچھ یوں گھر کر لیا کہ آج اُن کی موت کو چار عشرے ہونے کے قریب ہیں لیکن ہر آنے والا دن وحید مراد کی شہرتوں کو دوام بخش رہا ہے۔ وحید مراد معروف فلم ڈسٹری بیوٹر نثار مراد کی اکلوتی اولاد تھے۔ نثار مراد کے ہاں کسی شے کی کمی نہ تھی اور اُن کا شمار متمول لوگوں میں ہوتا تھا۔ نثار مراد اور ان کی اہلیہ شیریں مراد نے اپنی اکلوتی اولاد کے لیے اپنی محبتوں کے در وا کر دیے۔ دنیا کی ہر نعمت اس بچے کے اشارہ ابرو کی منتظر رہتی۔انھی محبتوں کے سائے میں پل کر جوان ہونے والا ویدو ( وحید مراد ) بھی والدین کی ہر خواہش پر پورا اترتا رہا۔ گریجویشن کے بعد وحید مراد نے کراچی یونیورسٹی سے ایم اے انگلش لٹریچر بھی کر لیا۔ اوائل جوانی اور دوران تعلیم وحید مراد کی گہری نگاہ اپنے والد کے کاروبار پر رہی اور انھوں نے یہ سوچ لیا تھا کہ وہ حصول تعلیم کے بعد والد کے شعبے میں اپنے ٹیلنٹ کو آزمائیں گے۔والدین نے بھی بیٹے کی خواہشات کو مقدم سمجھا اور انھیں اپنی زندگی کے فیصلے خود کرنے کا حق دیا۔وحید مراد نے حصول تعلیم کے بعد اپنا فلمی سفر اپنے والد نثار مراد کے فلمساز و تقسیم کار ادارے ’مراد فلم کارپوریشن‘ کے بینر تلے ذاتی فلم ’جب سے دیکھا ہے تمہیں‘ سے کیا اور اس کے بعد ’انسان بدلتا ہے‘ بھی پروڈیوس کر ڈالی۔ان فلموں کی تکمیل کے دوران فلمسٹار درپن نے انھیں خاصا تنگ کیا کیونکہ وحید مراد کا تعلق کراچی سے تھا اور دونوں فلمیں بھی وہیں بنی تھیں اور دونوں میں ہیرو کا کردار درپن ادا کر رہے تھے جو لاہور سے مقررہ وقت پر کراچی نہ پہنچتے اور وحید مراد کو خاصا نقصان اٹھانا پڑتا۔درپن کی طرف سے دی جانے والی پریشانی میں بھی کچھ راز پنہاں تھی۔ درپن کے انتظار نے فلمساز وحید مراد کو پریشان کر دیا تو ایسے میں ان کی فلم کی ہیروئین زیبا بیگم نے اُن کو ایک ایسا مشورہ دیا جس نے وحید مراد کی زندگی کی کایا ہی پلٹ ڈالی۔،تصویر کا ذریعہWaheed Murad Fans Page/ Facebookننھا وحید مراد اپنے خاندان کے ساتھزیبا بیگم نے وحید مراد سے کہا کہ ’ویدو تم خود کیوں ہیرو نہیں بن جاتے ،تم میں کس بات کی کمی ہے۔‘ وحید مراد نے برجستہ جواب دیا کہ ’نہیں میری رنگت گہری سانولی ہے، میں یہ رسک نہیں لے سکتا۔‘لیکن درحقیقت زیبا بیگم کی کہی ہوئی بات وحید مراد کے دل کو بھا گئی اور انھوں نے مشورے پر عمل کرنے سے پہلے خود کو فلم کے پردے پر آزمانا چاہا اور ایس ایم یوسف کی فلم ’اولاد‘ میں کام کرنا قبول کر لیا۔یوں کیمرے کے پیچھے کھڑا وحید مراد جب کیمرے کے سامنے آیا تو کیمرے نے کمال گرمجوشی سے اسے خوش آمدید کہا۔ کیمرے کی قبولیت کے بعد وہ دیکھنے والوں کی نگاہوں کو کچھ یوں بھائے کہ دیکھتے ہیں دیکھتے ہر نگاہ کا مرکز اور دل کی دھڑکن بن بیٹھے اور زیبا بیگم کا ویدو کو دیا ہوا مشورہ کارگر ثابت ہوا اور وہ فلمساز سے فلم ہیرو بن گئے۔وحید مراد اپنے والدین کے ہی اکلوتے نہیں بلکہ فلمی دنیا میں بھی یکتا اور منفرد اداکار تھے۔ اُن کی چال ڈھال، نشست و برخواست اور انداز و گفتار کسی دوسرے فنکار سے میل نہ کھاتے تھے۔ انھوں نے اداکاری کے نئے اسلوب متعارف کروائے، اپنے کرداروں میں حقیقت سے قریب ترین ایکسپریشن اور ڈائیلاگ ڈلیوری کو اپنایا، گانے کی پکچرائزیشن میں ان کا انداز اس قدر جاذب نظر تھا کہ ساتھی اداکاروں کے علاوہ ہمسایہ ملک کے اداکار بھی مرعوب ہوئے بنا نہ رہ سکے۔ان کا سراپا گانے کی دھن سے کمال انصاف کرتا، ان کے جسم کا ہر ہر عضو اور خصوصاً پاؤں موسیقی کے سموں کے ساتھ کھیلتے ہوئے محسوس ہوتے۔ اُن کا منفرد ہیئر سٹائل اُن کے چہرے کو مزید دلکش بنا دیتا اور برصغیر میں دلیپ کمار کے بعد وحید مراد کے ہیئر سٹائل کو سب سے زیادہ اپنایا اور پسند کیا گیا۔،تصویر کا ذریعہWaheed Murad Fans Page/ Facebook’ہیرا اور پتھر‘ نے سٹار، اور ’ارمان‘ نے سپر سٹار بنا دیافلم ’اولاد‘ کی کامیابی کے بعد وحید مراد ایک بار پھر ذاتی پروڈکشن کی جانب لوٹ آئے اور فلم ’ہیرا اور پتھر‘ کا آغاز کیا جس نے انھیں مکمل ہیرو بنا دیا اور رہی سہی کسر فلم ’ارمان‘ نے پوری کر دی اور وہ پاکستان فلم انڈسٹری کے سپر سٹار بن گئے۔ ان دونوں فلموں میں وحید مراد کی ہیروئین وہی زیبا بیگم تھیں جنھوں نے وحید مراد کو پروڈیوسر سے ہیرو بننے کا قیمتی مشورہ دیا تھا۔وحید مراد ذاتی سرمائے سے بننے والی فلموں ’ہیرا اور پتھر‘ اور ’ارمان‘ کی گولڈن اور پلاٹینم جوبلی کے ذریعے سپر سٹار بنے تو لاہور کی فلم نگری نے انھیں ہاتھوں ہاتھ لیا۔کراچی کو چھوڑنا ان کے لیے جوئے شیر لانے کے مترادف تھا لیکن بہترین مستقبل کے لیے انھوں نے یہ کڑوا گھونٹ بھی پی لیا اور لاہور شفٹ ہو گئے۔لاہور کے فلمسازوں نے وحید مراد پر فلموں کی بارش کر دی۔ یہ وہ زمانہ تھا جب سنتوش کمار اور درپن کا چل چلاؤ تھا اور فلم انڈسٹری میں اچھے ٹیلنٹڈ ہیرو کی کمی محسوس کی جا رہی تھی۔ اردو ورژن کی فلموں کے لیے محمد علی اور کمال کے علاوہ کوئی قابل اداکار موجود نہ تھا اور وحید مراد کی آمد کے بعد فلمی صنعت کو ایسا ہیرو مل گیا جو پوری فلم کا بوجھ اٹھا سکتا تھا۔وحید مراد کی فلمی دنیا میں آمد کے کچھ عرصہ بعد مشرقی پاکستان کی فلم ’چکوری‘ کے ذریعے ندیم متعارف ہوئے اور یوں پاکستانی فلم سکرین پر سپر سٹار کی تکون بن گئی جو محمد علی، وحید مراد اور ندیم جیسے پسندیدہ اداکاروں پر مشتمل تھی۔محمد علی، وحید مراد اور ندیم کی اس تکون نے پاکستان فلم انڈسٹری پر راج کیا لیکن اس تکون میں بھی وحید مراد کی انفرادیت نے اپنا رنگ جمائے رکھا۔ ان کی اداکاری کے منفرد اسلوب کا ایک زمانہ معترف رہا۔،تصویر کا ذریعہWaheed Murad Fans Page/ Facebookفلم ’دیور بھابی‘ کی کامیابی کے موقعہ پر وحید مراد رانی، سنتوش کمار اور صبیحہ خانم کے ساتھپڑھے لکھے وحید مراد نے فلم ایکٹنگ کے ساتھ ساتھ فلم پروڈکشن بھی جاری رکھی اور اپنے ذاتی پروڈکشنزکا ادارہ ’فلم آرٹس‘ بنانے کے علاوہ ایک ٹیم بھی بنا ڈالی جس میں فلم ڈائریکٹر پرویز ملک، موسیقار سہیل رعنا اور مصنف و شاعر مسرور انور شامل تھے۔اس ٹیم نے ’ارمان‘ کے بعد ’احسان‘ اور چند اور فلمیں بھی بنائیں لیکن بعد میں وحید مراد کے لاہور شفٹ ہونے پر یہ ٹیم ذاتی اناؤں کی بھینٹ چڑھ کر بکھر گئی۔ ان کی فلم ’ارمان‘ ان کے ذاتی فلم پروڈکشنز کے ادارے ’فلم آرٹس‘ کے بینر تلے ہی بنائی گئی تھی۔ایک زمانہ تھا کہ جب ملک کا ہر لڑکا اپنے بال ماتھے پر بکھیرے وحید مراد جیسا بننے کا خواہاں تھا اور ہر لڑکی کو وحید مراد کے سراپے میں اپنے خوابوں کا مرد دکھائی دیتا تھا۔ کالج گرلز نے وحید مراد کی تصویریں کتابوں میں رکھ لیں لیکن ان کے دل کے تار کراچی کے صنعت کار ابراہیم میکر کی بیٹی سلمٰی میکر کو دیکھ کر بج اٹھتے تھے۔یوں ایک روز وحید مراد سلمٰی میکر کو اپنے دل کا مدعا بیان کرنے اس ڈانسنگ کلاس میں جا پہنچے جہاں وہ ڈانس کی ریہرسل کیا کرتی تھیں۔ سلمٰی مراد کہتی ہیں کہ ریہرسل کے دوران ایک سانولا سلونا نوجوان وہاں آیا اور انھیں اشارے سے بلایا، میں اس کے پاس گئی تو اس نے برجستہ سوال کیا کہ ’مجھ سے شادی کرو گی؟‘’میں اس اچانک سوال پر ہکا بکا رہ گئی اور حیرانی سے ان کا منھ دیکھتی رہ گئی لیکن وہ مجھے الجھن میں ڈال کر وہاں سے جا چکا تھا۔ کچھ ہی روز میں وحید مراد کے والدین کی جانب سے باقاعدہ پیغام آیا اور میں نے بھی اس نوجوان کی اس روز کی والہانہ جرات کو دیکھتے ہوئے اقرار کر دیا اور یوں ہم جیون کی ڈور میں بندھ گئے۔‘جب اداکار سٹار بن جائے تو اگلی راہیں خود بخود کھلتی چلی جاتی ہیں اور کئی اداکارائیں اس نام کے ساتھ اپنا نام جوڑ کر کامیابیاں سمیٹنا چاہتی تھیں۔ ایسے میں سکینڈلز جنم لیتے ہیں اور ایسا ہی ہوا۔ وحید مراد جس بھی اداکارہ کے ساتھ کاسٹ ہوتے، لوگ ان کے والہانہ پن اور بولڈ انداز سے از خود فسانے بنا لیتے جس میں حقیقت کم اور مبالغہ زیادہ ہوتا تھا۔یہ بھی پڑھیے پاکستان کے’چاکلیٹی ہیرو‘ کو گوگل کا خراجِ تحسیندلیپ کمار: ارے بھائی، کیا کبھی یہ راستہ ختم نہیں ہوگا؟'’صدقے تھیواں، ہم آدمی ہیں ذرا وکھری ٹائپ کے‘،تصویر کا ذریعہWaheed Murad Fans Page/ Facebookکالج گرلز نے وحید مراد کی تصویریں کتابوں میں رکھ لیں لیکن ان کے دل کے تار سلمٰی میکر کو دیکھ کر بج اٹھتے تھےاس زمانے کی نامور اداکارہ زیبا، وحید مراد کی پہلی باقاعدہ ہیروئین تھیں اور ان کی کامیابی میں وحید مراد کا عمل دخل نمایاں تھا کیونکہ انھوں نے ترقی کے یہ زینے وحید مراد کی فلموں ’ہیرا اور پتھر‘ اور ’ارمان‘ کی بے مثال کامیابیوں کے ذریعے چڑھے تھے۔فلمسٹار روزینہ کو بھی وحید مراد نے اس وقت کاسٹ کیا جب وہ محض اداکارہ تھیں،وحید مراد مشرقی پاکستان کی فلم ’بھیا‘ میں کاسٹ ہوئے تو وہاں ان کی ملاقات ایک ہندو لڑکی جھرنا سے ہوئی۔ جھرنا نے بھی ان سے مغربی پاکستان کی کامیاب فلم انڈسٹری میں کام کرنے کی خواہش کا اظہار کیا تو وحید مراد نے کہا کہ ’میں جب تمہیں کراچی بلاؤں تو تم سب کچھ چھوڑ چھاڑ کر چلی آنا۔فلم ’بھیا‘ مکمل ہو گئی اور وحید مراد واپس آ گئے لیکن وہ لڑکی جھرنا جو بنگالی فلموں کی شبنم بن چکی تھیں، ان کے رابطے میں رہی اور ایک دن وحید مراد نے انھیں مغربی پاکستان آنے کا کہا اور اپنی فلم ’سمندر‘ میں اپنے مقابل ہیروئین کاسٹ کر لیا۔اداکارہ عالیہ نے بھی ان کے مقابل خاصا کام کیا اور وحید مراد نے اپنی پہلی ذاتی پنجابی فلم ’مستانہ ماہی‘ میں ان کو اپنے مقابل ہیروئین کاسٹ کیا۔ عالیہ کہتی ہیں کہ وحید مراد ان کو بچوں کی طرح ٹریٹ کرتے تھے اور ایک روز سیٹ پر آ کر انھوں نے کہا کہ ان کے ہاں بیٹی پیدا ہوئی ہے اور انھوں نے اس کا نام عالیہ رکھا ہے اور اب میری عالیہ نام کی دو بیٹیاں ہیں۔اداکارہ نشو اپنے ہیرو وحید مراد کے بارے میں کہتی ہیں کہ وحید مراد کے ساتھ کام کرنا ان کی خوش قستی تھی۔’وہ ایک انتہائی پڑھے لکھے اور سلجھے ہوئے انسان اور فنکار تھے۔ وہ شوٹنگ کے دوران سب کے ساتھ خوشگوار موڈ رکھتے اور کسی کو بور نہ ہونے دیتے۔ ان کے ساتھ گزارے ہوئے دن مجھے ہمیشہ یاد رہیں گے۔‘اپنے وقت کی ناموراداکارہ دیبا بیگم نے وحید مراد کے ساتھ 22 کے قریب فلموں میں کام کیا اور ذاتی پروڈکشن ’میرے جیون ساتھی‘ میں بھی وحید مراد کوہی کاسٹ کیا تھا لیکن افسوس کہ یہ فلم ڈبوں میں بند ہو کر رہ گئی۔،تصویر کا ذریعہWaheed Murad Fans Page/ Facebookسپر سٹار ساتھی اداکار بہنوں کویتا اور سنگیتا کے ساتھہیروئینز کے شوہر وحید مراد سے خائفوحید مراد کی شہرتیں بہت سے لوگوں سے برداشت نہ ہوتی تھیں اور وہ نصف النہار سورج کو گہنانے میں لگے رہتے۔ مقابل اداکار ان کی شہرتوں اور پسندیدگی سے خائف تھے تو فلمی ہیروئنز کے خاوند حضرات کے اپنے مسائل تھے۔ وحید مراد اور زیبا کی جوڑی وقت کی مقبول ترین اورپسندیدہ ترین جوڑی تھی لیکن محمد علی سے شادی کے بعد انھوں نے وحید مراد کے مقابل کام کرنے سے انکار کر دیا تھا یوں یہ مقبول ترین جوڑی ٹوٹ گئی۔جھرنا کو وہ خود مشرقی سے مغربی پاکستان لے کر آئے اور ذاتی فلم میں کاسٹ بھی کیا اور کئی سپر ہٹ فلمیں اس جوڑی کے کریڈٹ میں تھیں، جن میں ’عندلیب‘، ’بندگی‘ ، ’نصیب اپنا اپنا‘ جیسی فلمیں شامل تھیں لیکن پھر اچانک شبنم کے شوہر موسیقار روبن گھوش کو وحید مراد کی ’بولڈنس‘ پر اعتراض ہوا اور انھوں نے اپنی بیوی کو وحید مراد کے ساتھ کام کرنے سے روک دیا۔شبنم نے بھی اپنی ازدواجی زندگی کو بچانے کی خاطر چپ سادھ لی لیکن روبن گھوش کی وفات کے بعد شبنم نے بتایا کہ وحید مراد کی زبان سے روبن کے سامنے کوئی ایسی بات نکل گئی تھی جس کو روبن نے محسوس کرتے ہوئے مجھے ان کے مقابل کام کرنے سے روک دیا ورنہ وحید مراد ایک انتہائی نفیس انسان تھے اور وہ ان کو یاد کرتی ہیں۔ نشو نے جب اپنی نوجوانی کی محبت انعام درانی سے شادی کی تو انھیں بھی وحید مراد کے انداز، بولڈنس اور مردانہ کشش کھٹکنے لگی اور انھوں نے بھی نشو کو وحید کے مقابل کام کرنے سے روک دیا۔وقت کی معروف اداکاراؤں نے جب وحید مراد کے مقابل کام کرنے سے انکار کر دیا اور وہ جو فلم سکرین پر ’چاکلیٹی ہیرو‘ کو نیچا دکھانے میں ناکام رہے تھے، ان کے مقاصد یوں پورے ہوئے لیکن اس وقت بھی ایسی اداکارئیں موجود تھیں جنھوں نے وحید مراد کا ساتھ دیا۔ ان میں دیبا، رانی، عالیہ، آسیہ اور شمیم آرا نمایاں رہیں۔،تصویر کا ذریعہWaheed Murad Fans Page/ Facebookوحید مراد کی مقبولیت اور پسندیدگی کا ایک قابل دید مظاہرہ پوری فلم انڈسٹری نے اس وقت دیکھا جب پورا لالی وڈ ملک میں آنے والے سیلاب زدگان کی امداد کے لیے چندہ جمع کرنے کی خاطر سڑکوں پر تھا۔وحید مراد جب فلم مارکیٹ لکشمی چوک پہنچے تو مداحوں کے ایک بڑے ہجوم نے ان کو گھیر لیا۔ ایسے میں ایک دوشیزہ آگے بڑھی اور اپنی نگاہیں وحید مراد کے چہرے پر گاڑ دیں۔ سب لوگ اس منظر کو دیکھ رہے تھے کہ وہ لڑکی آگے بڑھی اور اپنے گلے سے سونے کا ہار اتار کر وحید مراد کے ہاتھ پر رکھ دیا۔ یہ منطر جہاں چاہنے والوں کی نگاہوں کو خیرہ کر گیا وہیں حاسدوں کے دلوں کو راکھ کرنے کا باعث بھی بنا۔ یہ بھی پڑھیے اللہ وسائی کو محض 18 برس کی عمر میں ’ملکہ ترنم‘ کا خطاب کس نے دیا؟عمر شریف: وہ فنکار جس کا جادو 14 برس کی عمر میں چل گیا تھالسوڑی شاہ کا نصرت، نصرت فتح علی خان کیسے بنااس حقیقت سے کسی کو انکار نہیں کہ ہر عروج کی انتہا بالآخر زوال ہے لیکن نازونعم میں پلنے والے جہاندیدہ وحید مراد اس حقیقت کو نہ سمجھ پائے اور آخر کار جب انھوں نے زوال کو سامنے پایا تو وہ اندر سے ٹوٹ گئے۔یکے بعد دیگرے ہونے والے دو حادثات میں وحید مراد اپنے چہرے کی دلکشی کھو بیٹھے۔ ایسے میں جب انھیں ڈھارس کی سخت ضرورت تھی تو فلم انڈسٹری نے انھیں نظرانداز کر دیا بلکہ وہ اپنے مختصر سے خاندان کو بھی ناراض کر بیٹھے۔وحید مراد کی اہلیہ بھی انھیں اس حال میں چھوڑ کر امریکہ چلی گئیں اور جب کوئی ڈھارس بندھانے اور امید دلانے والا نہ رہا تو وہ ٹوٹ کر بکھر گئے۔وحید مراد نے اپنی وفات سے دو ہفتے قبل اپنے دیرینہ دوست انور مقصود کے پروگرام ’سلور جوبلی‘ میں اس بات کا برملا ااظہار کیا تھا کہ ’اگر میں نہ رہوں، مجھے کچھ ہو جائے یا میں دنیا سے اٹھ جاؤں تو مجھ پر فلمبند یہ گانا میری موت کے بعد کی زندگی کا عکاس ہو گا:بھولی ہوئی ہوں داستاں گزرا ہوا خیال ہوں جس کو نہ تم سمجھ سکے میں ایسا اک سوال ہوںلیکن وحید مراد کا یہ خیال غلط ثابت ہوا کیونکہ انھوں نے اپنی زندگی میں جس قدر شہرتیں سمیٹیں، وہ اپنی جگہ لیکن اس حقیقت سے کون انکار کرے گا کہ وہ موت کے 38 برس بعد بھی زندہ و جاوید ہیں۔وحید مراد کو جہان فانی سے رخصت ہوئے 38 برس بیت چکے ہیں لیکن موجودہ نسلیں اُن کو فلم یا ٹی وی سکرین پر دیکھ کر آج بھی دل ہار بیٹھتی ہیں۔اس رپورٹ کے لیے اضافی رپورٹنگ صحافی طارق مسعود نے کی ہے۔
Fun Funkar,،تصویر کا ذریعہGetty Imagesگریمی کے لیے دی ریکارڈنگ اکیڈمی نے عروج کا نام دو ایوارڈز کے لیے نامزد کیا ہے۔ بیسٹ نیو آرٹسٹ (بہترین نئے گلوکار) کے علاوہ ان کا گانا 'محبت' بیسٹ گلوبل میوزک پرفارمنس (عالمی سطح پر بہترین پرفارمنس) کے ایوارڈ کے لیے نامزد کیا گیا ہےعروج آفتاب ان چند گلوکاروں میں سے ہیں جنھیں امریکی میوزک انڈسٹری کے بڑے اعزاز گریمی ایوارڈز 2022 کے لیے نامزد کیا گیا ہے۔ پاکستان اور امریکہ میں اس کا ردعمل کچھ ایک جیسا لگتا ہے: کچھ لوگ کئی برسوں سے عروج آفتاب کی موسیقی سے لطف اندوز ہو رہے ہیں تو بعض کے لیے یہ نام کچھ خاص جانا پہچانا نہیں۔ گریمی کے لیے ’دی ریکارڈنگ اکیڈمی‘ نے عروج کا نام دو ایوارڈز کے لیے نامزد کیا ہے۔ بیسٹ نیو آرٹسٹ (بہترین نئے گلوکار) کے علاوہ ان کا گانا ’محبت‘ بیسٹ گلوبل میوزک پرفارمنس (عالمی سطح پر بہترین کارکردگی) کے ایوارڈ کے لیے نامزد کیا گیا ہے۔ اگر عروج کی زندگی کو ایک جملے میں سمویا جائے تو وہ ایک 37 سالہ پاکستانی ہیں جنھوں نے لاہور سے اپنی موسیقی کا آغاز کیا، امریکہ کے برکلے کالج آف میوزک سے تعلیم حاصل کی اور اب تک ان کی تین سولو البم آ چکی ہیں۔مگر ان کی زندگی کی اصل کہانی دراصل اس سے زیادہ دلچسپ ہے۔۔۔سعودی عرب میں پیدا ہونے والی عروج آفتاب جب اپنے والدین کے ساتھ لاہور آئیں تو انھوں نے اپنے میوزک کیریئر کا آغاز بطور کوور آرٹسٹ کیا یعنی وہ کسی مشہور گانے کو اپنے انداز میں گا کر نیا رنگ دیتی تھیں۔ 18 سال کی عمر میں ان کے ایسے ہی دو گانے ’ہالیلویا‘ اور عامر ذکی کا ’میرا پیار‘ انٹرنیٹ پر وائرل ہوئے جس سے انھیں ابتدائی طور پر پذیرائی ملی۔،تصویر کا ذریعہ@arooj_aftab/Twitterامریکہ کے برکلے کالج سے میوزک پروڈکشن اور انجینیئرنگ پڑھنے کے دوران وہ نیو یارک آ گئیں۔عروج کو بچپن سے کلاسیکی موسیقی، غزل اور قوالی سے لگاؤ رہا ہے۔ 90 کی دہائی میں لاہور میں ان کے دوست اور رشتہ دار سب استاد نصرت فتح علی خان سے متاثر تھے اور ان کی نایاب ریکارڈنگز بڑے شوق سے سُنا کرتے تھے۔سنہ 2010 کے دوران نیویارک میں صوفی میوزک فیسٹیول کا میلا سج رہا تھا جب عروج کو پتا چلا کہ ’صوفی موسیقی کی ملکہ‘ عابدہ پروین بھی وہاں پرفارم کرنے والی ہیں۔پِچ فارک کو دیے ایک انٹرویو میں عروج یاد کرتی ہیں کہ انھوں نے ہوٹل میں عابدہ پروین کا روم نمبر پتہ کیا اور ان کے دروازے پر بن بلائے دستک دے دی۔ عابدہ پروین نے انھیں آڈیشن سے پہچان لیا، ہاتھ پکڑا اور کمرے میں بلا لیا۔ اور یوں دونوں ہارمونیم پر ساتھ گانے لگے۔ ایک موقع پر عروج نے عابدہ پروین سے پوچھا ’میں اپنی زندگی کے ساتھ کیا کروں؟‘عابدہ پروین نے جواب دیا ’میری البمز سُنو!‘عروج یہ تسلیم کرتی ہیں کہ وہ اپنی زندگی میں اُردو شاعری سے کافی متاثر ہوئی ہیں۔ وہ اپنی موسیقی کو نیو صوفی سیمی پاکستانی کلاسیکل کہتی ہیں۔،تصویر کا ذریعہAroojAftab/Facebookگریمی میں نامزدگی کے بعد سوشل میڈیا پر عروج سے متعلق طرح طرح کے تبصرے ہو رہے ہیں۔ جہاں اکثر لوگ انھیں اس پر داد دے رہے ہیں وہیں کچھ لوگ بظاہر ان کی موسیقی سے زیادہ متاثر نہیں۔جبکہ بعض کا خیال ہے کہ پاکستانی فنکاروں کو صرف تب ہی سراہا جاتا ہے جب انھیں عالمی شہرت ملے، جو ٹھیک نہیں۔ خیر عروج اس سے پہلے بھی عالمی سطح پر سب کی نظروں میں آ چکی ہیں۔ سابق امریکی صدر باراک اوباما نے ان کا گانا ’محبت‘ اپنے آفیشل سمر 2021 پلے لسٹ میں شامل کیا تھا۔ حفیظ ہوشیارپوری کی ایک غزل پر مبنی یہ گانا عروج کے ہٹ گانوں میں سے ہے جسے ان سے پہلے مہدی حسن گا چکے ہیں۔ سوشل میڈیا ایک صارف نے طنز کرتے ہوئے کہا ہے کہ ’ایک آئیڈیل دنیا میں مہدی حسن کو گریمی ملنا چاہیے تھا۔‘دریں اثنا سنہ 2020 میں عروج کو سٹوڈنگ اکیڈمی ایوارڈ سے بھی نوازا گیا تھا۔یہ بھی پڑھیےسٹرنگز کے 33 سالہ سفر کا اختتام: ’میرے یار ایسے نہ لوٹو میرے من کا قرار‘نازیہ حسن: وہ سکول یونیفارم پہنے مائیک پر کھڑی ہوئیں اور برصغیر میں موسیقی کی شکل بدل دیبی بی سی میوزک میموریز: پاکستانی موسیقی کے 50 یادگار گانےپچ فورک کو دیے انٹرویو میں عروج نے کہا ہے کہ وہ بچپن سے ہی خود کو دوسروں سے الگ اور مختلف سمجھتی تھیں۔ وہ موسیقی کی تعلیم حاصل کرنا چاہتی تھیں جس کے لیے انھیں لاہور سے بہت دور جانا پڑتا اور جو بہت مہنگا ثابت ہو سکتا تھا۔ ان کے والدین کو بھی موسیقی سے کافی لگاؤ تھا مگر ایک بار ان کے والد نے کہا تھا کہ کچھ لوگوں کو لگتا ہے کہ وہ میوزک میں جانا چاہتے ہیں مگر حقیقت میں انھیں صرف میوزک پسند ہوتا ہے۔ ،تصویر کا ذریعہAroojAftab/Facebook’مجھے سمجھ نہیں آتا تھا کہ کیا کروں اور ایک بار میں ایک گانا سن رہی تھی اور میں نے فیصلہ کیا کہ میں بھی اسے دل سے گا سکتی ہوں۔ میں دنیا سے تھک چکی تھی۔‘انھوں نے یہ بھی بتایا کہ 2018 میں ان کے بھائی اور ایک قریبی دوست کی موت نے ان کی زندگی اور موسیقی پر گہرا اثر چھوڑا۔ سکرول نیوز ویب سائٹ نے ان سے پوچھا کہ وہ پاکستان کے معروف میوزک شو کوک سٹوڈیو میں حصہ کیوں نہیں لیتیں جو ان کی طرح صوفی اور کلاسیکل موسیقی کو نئے انداز میں پیش کر رہا ہے۔ان کا جواب تھا کہ ’میں سوڈا نہیں پیتی! کوکا کولا ایک ایسی کمپنی ہے جس نے ماضی میں انڈیا اور پاکستان کے کسانوں کے ساتھ بُرا سلوک کیا ہے۔ تو میں انھیں بالکل بھی سپورٹ نہیں کرتی۔ اس کے باوجود میں اس چیز کی حمایت کرتی ہوں کہ پاکستان میں انھوں نے میوزک کے اعتبار سے یہ کام شروع کیا۔ اس سیٹ اپ میں مرد غلبہ رکھتے ہیں اور اسے طاقت کے زور پر چلایا جاتا ہے۔۔۔‘ ’تو یہ ایسا ماحول نہیں جس میں، میں میوزک بنانے میں پُرسکون محسوس کروں۔‘عروج نے گریمی کے لیے اپنی نامزدگی کی خبر پر لکھا کہ انھیں اس خبر پر حیرت اور خوشی ہے۔گلوکارہ حدیقہ کیانی نے اس خبر پر خوشی کا اظہار کرتے ہوئے لکھا کہ یہ قوم کے لیے فخر کی بات ہے۔صارف ہارون شاہد نے لکھا کہ ایک پاکستانی کے اس اعزاز تک پہنچنے پر وہ بہت خوش ہیں۔،تصویر کا ذریعہ@Haroon_5hahid
Fun Funkar,رمیزہ (دائیں) اور طوبیٰ (بائیں) ’کے پاپ‘ کی بہت بڑئ مداح ہیںکیا آپ جانتے ہیں ’کے پاپ‘ کیا ہے؟  اگر آپ اِس سوال کا جواب نفی میں دینے والے ہیں تو ایک بار پھر سوچ لیں۔۔۔پاکستان میں ’کے پاپ‘ یا کورین پاپ کو ٹین ایجر یا نوعمر لڑکے، لڑکیوں کا پسندیدہ میوزک سمجھا جاتا ہے۔ لیکن اگر آپ بھی ہم سب کی طرح اٹرنیٹ استعمال کرتے ہیں تو کبھی نہ کبھی، کہیں نہ کہیں آپ کورین انٹرٹینمنٹ سے ضرور روشناس ہوئے ہوں گے۔کون ہے جس نے مقبول ترین گانا ’گنگم سٹائل‘ نہ سُنا ہو اور باتھ روم میں ہی سہی۔۔۔ ڈانس کا وہ مخصوص انداز نہ اپنایا ہو۔ گھر میں چھوٹا بچہ ہو اور آپ کے کانوں میں بچوں کے پسندیدہ گیت ’بے بی شارک‘ کی آواز نہ گونجی ہو۔۔۔ یہ ممکن نہیں۔ اور ایسا تو ہو ہی نہیں سکتا کہ آپ نیٹ فلکس کے سبسکرائبر ہوں اور سب سے زیادہ دیکھی جانے والی سیریز ’سکویڈ گیم‘ کے بارے میں نہ جانتے ہوں۔  یہ اور ایسے ہی بے شمار مقبول ڈرامے، گانے اور فلمیں ایشیا کے اِس چھوٹے سے ملک جنوبی کوریا کی تخلیق ہیں۔ گذشتہ چند دہائیوں میں کورین ثقافت نے دنیا بھر کے نوجوانوں کو اپنے سحر میں جکڑا ہے لیکن پاکستان میں جہاں کورین زبان سمجھنے والے انتہائی کم ہیں اور کوریا سے کوئی براہِ راست سماجی، ثقافتی اور تاریخی تعلق بھی نہیں۔۔۔ پاکستانی نوجوانوں کا یہ شوق ضرور حیران کُن ہے۔ یہی جاننے کے لیے ہم نے پاکستان کے سب سے بڑے شہر کراچی میں رواں ماہ ہونے والے ’کے پاپ‘ یعنی کورین پاپ کارنیول میں شرکت کی۔ شہر کے متوسط طبقے کے علاقے گلستانِ جوہر کے ایک میرج ہال میں ہونے والی اِس تقریب میں کوئی ایک سو کے قریب نوجوان لڑکے لڑکیاں شریک تھے۔ ہال میں داخل ہوتے ہی ایک جانب کورین کھانے فروخت ہو رہے تھے تو دوسری طرف کوریا کے مشہور و معروف پاپ بینڈز کی تصاویر اور اُن سے منسلک اشیا جیسے ٹی شرٹس، موبائل فون کورز اور گھریلو سجاوٹ کی چیزیں فروخت کی جا رہی تھیں۔ ،تصویر کا ذریعہGetty Images'بی ٹی ایس' جنوبی کوریا کے چند بڑے بینڈز میں سے ایک ہےسامنے بنائے گئے سٹیج پر لڑکے لڑکیاں باری باری کورین گانے گا اور اُن پر رقص کر رہے تھے۔ حاضرین کے درمیان موجود نوجوان آواز میں آواز ملا کر اُن کا ساتھ دے رہے تھے۔ یوں لگتا تھا کہ جیسے یہ ہزاروں میل دور واقع ایک اجنبی ملک کے گلوکاروں کے گیت نہیں بلکہ پاکستانی پاپ سٹارز علی ظفر اور عاطف اسلم کے مقبول گانے ہوں۔لگ بھگ پانچ کروڑ آبادی کا ملک جنوبی کوریا دنیا بھر میں آرٹ اور تفریح کا مرکز بن چکا ہے۔ کوریائی میوزک، فلم اور ڈرامے آج امریکی اور برطانوی کلچر کا مقابلہ کر رہے ہیں۔ اِس ثقافتی لہر کو کورین زبان میں ’ہیلیو‘ کہا جاتا ہے۔ سنہ 1990 کی دہائی کی ابتدا سے کورین موسیقی کے عروج کا آغاز ہوا جسے آج ’کے پاپ‘ کے نام سے جانا جاتا ہے۔ یہ ایک ایسی موسیقی تھی جس میں روایتی کورین میوزک کے ساتھ ساتھ دنیا بھر کے ثقافتی اثرات قبول کیے گئے۔ سنہ 2012 میں ریلیز ہونے والے گانے ’گنگم سٹائل‘ نے مقبولیت کے ریکارڈ توڑے اور بین الاقوامی میوزک چارٹس پر سرِفہرست رہا۔ اِس کے علاوہ بچوں کا پسندیدہ گیت ’بے بی شارک‘ یوٹیوب پر سات ارب بار سے زیادہ دیکھا اور پسند کیا گیا۔ گذشتہ بیس برسوں میں کوریائی فلموں نے بھی دنیا بھر میں اپنا لوہا منوایا ہے۔ سنہ 2019 میں ریلیز ہونے والی فلم ’پیراسائٹ‘ نے جنوبی کوریا میں سب سے زیادہ بزنس کرنے والی فلم کا اعزاز حاصل کیا۔ یہ ’بہترین فلم‘ کا آسکر ایوارڈ حاصل کرنے والی وہ پہلی فلم تھی جو انگریزی زبان میں نہیں بنائی گئی تھی۔ حالیہ برسوں میں دنیا بھر میں ’او ٹی ٹی‘ پلیٹ فارمز کی مقبولیت کے ساتھ ساتھ کورین ڈرامے بھی گھر گھر پہنچ رہے ہیں۔ رواں سال کورین ٹی وی شو ’سکویڈ گیم‘ نے نیٹ فلکس پر سب سے زیادہ دیکھی جانی والی سیریز کا ریکارڈ بنایا۔  کراچی میں حال ہی میں منعقد ہونے والے ’کے پاپ کارنیول‘مداحوں کے مطابق کورین میوزک ایک آڈیو ویوژل تجربہ ہے۔ یہ موسیقی کئی قسم اور کئی ممالک کے میوزک سے مل کر بنی ہے۔ ڈانس اِن گانوں کا لازمی حصہ ہے۔ کورین بوائے بینڈز میں ایک وقت میں سات سے گیارہ نوجوان شامل ہوتے ہیں جبکہ گلوکاروں کا لباس اور اُن کی مخصوص وضع قطع ’کے پاپ‘ کا لازمی حصہ ہے۔  ’بی ٹی ایس‘ جنوبی کوریا کے چند بڑے بینڈز میں سے ایک ہے جسے حال میں دنیا کا مقبول ترین بوائے بینڈ بھی سمجھا جانے لگا ہے۔ 'بی ٹی ایس' کا کورین زبان میں مخفف ’بُلٹ پروف بوائے سکاؤٹس‘ ہے۔ یعنی گروپ منفی معاشرتی رویوں سے اپنے فینز کا تحفظ کرتا ہے۔ کیونکہ بینڈ نوجوانوں کے لیے میوزک بناتا ہے لہذا یہ اُن کے ایشوز جیسے اعلیٰ تعلیم کا حصول، ملازمت کی تلاش اور والدین اور معاشرے کی توقعات کے سماجی پریشر کو موضوع بناتا ہے۔ 'بی ٹی ایس' کی مقبولیت کا اندازہ اِس بات سے بھی لگایا جا سکتا ہے کہ سنہ 2018 کے سرمائی اولمپکس کی افتتاحی تقریب میں بینڈ کو پرفارمنس کا موقع دیا گیا۔ اِس کے علاوہ 'بی ٹی ایس' کے ممبر اقوامِ متحدہ کی جنرل اسمبلی سے بھی خطاب کر چکے ہیں۔  کورین پاپ بینڈ ’بی ٹی ایس‘ کے مداح اپنے آپ کو 'آرمی' کہتے ہیں۔ یہ 'فوج' پاکستان میں بھی بڑی تعداد میں موجود ہے۔ لاہور سے تعلق رکھنے والی طوبیٰ اور رمیزہ خود کو اِس 'آرمی' کا حصہ کہلانا پسند کرتی ہیں۔ طوبیٰ امیر بتاتی ہیں کہ ابتدا میں وہ ایک نئی ثقافت کو اپنانے کے لیے بالکل تیار نہیں تھیں لیکن جب وہ ڈپریشن کے دور سے گزریں تو دھیان بٹانے کے لیے اُنھوں نے 'کے پاپ' سُننا شروع کیا جو اُنھیں اچھا لگا۔ ،تصویر کا ذریعہAFPجنوبی کوریا سے تعلق رکھنے والے 'کے پاپ' گروپ بی ٹی ایس کے بارے میں 2020 میں یہ خبریں بھی سامنے آئئ تھیں کہ ان کی کمپنی کے شیئرز کوریا کی سٹاک مارکیٹ میں آنے والے ہیںوہ کہتی ہیں 'کورین میوزک زندگی گزارنے کا سلیقہ سکھاتا ہے۔ یہ خود سے پیار کرنے کے رویے کو فروغ دیتا ہے۔ گانوں کے ذریعے پیغام دیا جاتا ہے کہ انسان خود کو ترجیح اور اپنی ضروریات کو فوقیت دے۔ جب سے میں نے یہ موسیقی سُننی شروع کی ہے مجھے منفی خیالات سے چھٹکارا مل گیا ہے۔'طوبیٰ کی دوست رمیزہ احمد بھی اتفاقاً کورین میوزک سے متعارف ہوئیں۔  'میں ایک صحافی ہوں اور جب مجھے 'کے پاپ' کے بارے میں ایک آرٹیکل لکھنے کو دیا گیا تو مجھے اِس میں دلچسپی پیدا ہو گئی۔ پھر میں نے کورین میوزک ترجمے کے ساتھ سُنا اور اُس کے پیچھے چُھپے پیغام کو سمجھنے کی کوشش کی۔ اُس وقت سے میں اِس میوزک کی فین ہوں۔' طوبیٰ اور رمیزہ بتاتی ہیں کہ پاکستان میں سوشل میڈیا پر 'کے پاپ' کمیونٹی کافی متحرک ہے۔ مختلف شہروں اور مختلف طبقات سے تعلق رکھنے کے باوجود وہ سب یک جان ہو کر اپنے پسندیدہ بینڈ کو سپورٹ کرتے ہیں۔ یہ بھی پڑھیےسکوِڈ گیم: جنوبی کوریا کے ڈراموں کی دنیا بھر میں بڑھتی مقبولیت کا راز کیا ہے؟کے پاپ سٹار کی موت طبعی، حادثاتی یا خودکشی؟’کے پوپ‘ گروپ بی ٹی ایس کے ساتوں اراکین اکتوبر میں کروڑ پتی بننے والے ہیںگنگنم سٹائل کا ریکارڈ ٹوٹ گیا'فینز اپنے پسندیدہ گروپس کی حمایت میں ٹوئٹر پر ہیش ٹیگز کے ذریعے ٹرینڈز چلاتے ہیں۔ جب کبھی بینڈ ممبرز کی سالگرہ آتی ہے تو سماجی خدمت کے پروگراموں کا انعقاد کیا جاتا ہے۔ خون کے عطیات جمع کیے جاتے ہیں اور غریبوں کو کھانا کھلایا جاتا ہے۔ اِس کے علاوہ سکولوں اور فلاحی اداروں کو چندہ بھی دیا جاتا ہے۔'،تصویر کا ذریعہGetty Imagesرواں سال یکم ستمبر کو 'بی ٹی ایس' کے ممبر جیون جنگ کی سالگرہ پر اُن کے پاکستانی فینز کی جانب سے گوجرانوالہ میں مبارکباد کا بل بورڈ بھی لگایا گیا تھا۔ تاہم مقامی سطح پر شکایات موصول ہونے پر اُسے اُتار دیا گیا تھا۔ فینز کورین گیتوں کے کورز گا اور اُن پر ڈانس کر کے اپنے پسندیدہ پاپ بینڈز کو خراجِ تحسین بھی پیش کرتے ہیں۔ یہ پرفارمنسز ریکارڈ کر کے سوشل میڈیا پر اپ لوڈ کی جاتی ہیں۔ اسلام آباد سے تعلق رکھنے والی دو بہنوں حدیقہ اور ماہ نور کے میوزکل گروپ 'سن شائن گرلز' کے یوٹیوب پر 35 ہزار سے زیادہ فالوورز ہیں۔ 'ہم 'گرلز جنریشن' کی بہت بڑی فین ہیں۔ یہ لڑکیوں پر مشتمل کورین پاپ بینڈ ہے۔ ہم لباس، میک اپ اور فیشن میں بھی اپنے پسندیدہ گروپ کا انداز اپناتی ہیں۔ جہاں تک ڈانس کا تعلق ہے تو کچھ گانوں پر پرفارم کرنا مشکل ہوتا ہے جبکہ کچھ گانوں کے سٹیپس کافی آسان ہوتے ہیں۔ ایک ڈانس سیکھنے میں کئی دن بھی لگ سکتے ہیں لیکن ہم یہ کام بہت جوش و جذبے سے کرتی ہیں۔'اسلام آباد سے تعلق رکھنے والی دو بہنوں حدیقہ اور ماہ نور کے میوزکل گروپ 'سن شائن گرلز' کے یوٹیوب پر 35 ہزار سے زیادہ فالوورز ہیںکورین میوزک کی طرح کورین ڈرامے بھی اپنے اچھوتے موضوعات، معیاری پروڈکشن اور حقیقت پسندانہ اداکاری کی وجہ سے دنیا بھر میں جانے جاتے ہیں۔ کورونا لاک ڈاؤن کے دوران جب گھروں میں قید ناظرین نے مقبول 'او ٹی ٹی' پلیٹ فارمز خاص طور پر نیٹ فلکس کا رُخ کیا تو اِن ڈراموں کی مقبولیت میں مزید اضافہ ہوا۔  طوبیٰ اور رمیزہ کے مطابق پاکستانی ڈراموں کے مقابلے میں کورین ڈرامے اہم سماجی مسائل کو موضوع بناتے ہیں۔ 'ہمارے ڈراموں میں صرف ساس بہو کے جھگڑے دکھائے جاتے ہیں جبکہ کورین ڈرامے نوجوانوں کے مسائل کے بارے میں بات کرتے ہیں۔ اِس کے علاوہ اگر امریکی ٹی وی کی بات کی جائے تو وہاں صرف نوجوانوں کو منشیات استعمال کرتے یا لڑکے لڑکیوں کے رومانوی تعلقات کو دکھایا جاتا ہے جو ہمارے معاشرے سے کافی مختلف ہے۔دونوں سہیلیاں آج کل کوریائی زبان بھی سیکھ رہی ہیں'اِس کے برعکس کورین ڈراموں میں دکھایا جانے والا کلچر ہمارے کلچر سے کچھ کچھ ملتا جلتا ہے۔ مثلاً والدین اور بزرگوں کا بچوں کی زندگی میں کردار اور دیگر سماجی اقدار۔' 'ٹُھکرائے ہوئے لوگوں کا میوزک'میڈیا پنڈتوں کے مطابق کوریا میں 'کے پاپ' کو ایک انڈسٹری کا درجہ حاصل ہے لہذا اُس کی پروڈکشن اور مارکیٹنگ پر بہت توجہ دی جاتی ہے۔ یہی وجہ ہے کہ ہر سال صرف اپنے میوزک کے ذریعے جنوبی کوریا کئی ارب ڈالر کا زرِمبادلہ کماتا ہے۔ فین اور تجزیہ کار شمائلہ کے مطابق 'کے پاپ' سنگر بننے کا عمل انتہائی مشکل اور صبر آزما کام ہے جو کئی کئی سال چلتا ہے۔ 'اِسی وجہ سے اِس میوزک کا معیار انتہائی اعلیٰ ہے۔ اِس کے علاوہ اِن گانوں میں صرف میوزک ہی نہیں بلکہ ویڈیو پر بھی توجہ دی جاتی ہے جس سے یہ دنیا بھر کی آڈیئنس کی توجہ حاصل کر پاتے ہیں۔ 'کے پاپ' آرٹسٹ اپنے فینز سے مسلسل رابطہ رکھتے ہیں اور اپنی زندگی کے کئی ذاتی پہلو بھی اُن سے شئیر کرتے ہیں جس کی وجہ سے پرستار بھی اُن پر جان چھڑکتے ہیں۔'  کراچی میں ہوئے 'کے پاپ' کارنیول کے دوران میری ملاقات تقریب کی میزبان زیست جیلانی سے بھی ہوئی۔ اُنھوں نے 'کے پاپ' کی بین الاقوامی مقبولیت کا ایک بالکل الگ نظریہ پیش کیا۔ 'یہ میوزک صرف کانوں کو بھانے والی موسیقی یا خوبصورت میوزک ویڈیوز ہی نہیں بلکہ سنجیدہ سماجی موضوعات پر آواز اُٹھانے کا ذریعہ بھی ہے۔ 'کے پاپ' معاشرے کے ٹُھکرائے ہوئے طبقوں کو اپناتا ہے۔ ایسے لوگ جب اِس میوزک کی طرف آتے ہیں تو اُنھیں وہ پیار اور قبولیت ملتی ہے جس کی وہ معاشرے اور گھر والوں سے امید کرتے ہیں۔ 'کے پاپ' ہمیں اپنے خوابوں کی تعبیر پانے کا حوصلہ دیتا ہے۔ یہ تمام زنجیریں توڑ کر ہمیں اپنا آپ تلاش کرنے کی راہ دِکھاتا ہے۔'   کراچی میں منعقد ہونے والے کارنیول میں کوریائی ذائقے بھی پیش کیے گئے'کے پاپ' کارنیول میں روایتی کورین کھانوں کے ایک سٹال پر ہوم شیف مائرہ احمد نے مجھے بتایا کہ گذشتہ چند برسوں میں پاکستان میں کورین کھانوں کی مانگ میں بے انتہائی اضافہ ہوا ہے۔ 'میں نے بھی یہ کھانے بنانے اِس لیے شروع کیے کیونکہ میں خود 'کے پاپ' کی بہت بڑی فین تھی۔ جب میں کورین ڈراموں اور میوزک ویڈیوز میں فنکاروں کو کورین کھانے کھاتے دیکھتی تو انٹرنیٹ پر جا کر اُن ڈشز کی ترکیب ڈھونڈ کر اُنھیں گھر میں بناتی۔ لیکن کورین کھانوں کے کچھ اجزا یہاں نہیں ملتے تو میں نے اُنھیں مقامی اجزا سے تبدیل کر دیا۔'  'کم چی' اچار کی طرح کی ایک مشہور کورین ڈش ہے جبکہ کورین 'رامین' یا نوڈلز اب پاکستان میں بھی کافی مقبول ہیں۔ لیکن پاکستانی 'کے پاپ' فینز کے لیے اصلی کورین کھانا ڈھوںڈنا اب بھی ایک چیلنج ہے۔ کراچی اور لاہور جیسے بڑے شہروں میں بھی مستند کورین ریسٹورنٹس کم ہیں۔ بے تحاشہ مقبولیت کے باوجود 'کے پاپ' کو اکثر تنقید کا نشانہ بھی بنایا جاتا ہے۔ کچھ حلقے کورین بوائے بینڈز کے ارکان کے میک اپ اور مخصوص انداز کو روایتی مردانگی کے اصولوں سے مترادف سمجھتے ہیں۔ لیکن 'کے پاپ' کی دیوانی نئی نسل معاشرے کے بنائے صنفی سانچوں میں ڈھلنے کو تیار نہیں۔ طوبیٰ امیر کا کہنا ہے کہ 'میرے گھر والے تو حوصلہ افزائی کرتے ہیں لیکن دیگر لوگ اکثر مذاق اُڑاتے ہیں کہ کوریا کا میوزک بھی کوئی سُننے کی چیز ہے؟ کیا تمھارے پاس اتنا فالتو ٹائم ہے؟ پھر یہ سوال بھی کیا جاتا ہے کہ جب تمھیں کورین زبان نہیں آتی تو گانوں کے بول کیسے سمجھتی ہو۔'طوبیٰ کا جواب ہوتا ہے کہ آرٹ کو سراہنے کے لیے کسی مخصوص زبان کا آنا ضروری نہیں۔ موسیقی اِس سب سے بالاتر ہے۔ لیکن طوبیٰ اور رمیزہ آج کل کورین زبان سیکھنے کی کوشش کر رہی ہیں تاکہ کورین ڈرامے اور گانے اُن کی اصل زبان میں انجوائے کر سکیں۔ 'ہمارے خیال میں کسی نئی زبان پر دسترس ایک بہت اچھی چیز ہے۔ اِس سے آپ کا دماغ کُھلتا ہے اور آپ دوسری ثقافتوں اور ملکوں کے بارے میں جانتے ہیں اور باہر کی دنیا کے بارے میں اپنے غلط تاثرات کو ختم کرتے ہیں۔' 
Fun Funkar,،تصویر کا ذریعہGetty Imagesسکاٹ لینڈ کے سائنسدان جان لوگی بیئرڈ کے تخلیقی ذہن میں یہ بات سما گئی کہ اگر آواز کو ہوا کے دوش پر ایک جگہ سے دوسری جگہ تک پہنچایا جا سکتا ہے تو تصویر کو کیوں نہیں۔ ان میں ایک تجسس پیدا ہوا اور انھوں نے کچھ ضروری اشیا کے ساتھ خود کو ایک کمرے میں بند کر لیا۔ اور فیصلہ کیا کہ وہ اس گتھی کو سلجھا کر ہی دم لیں گے۔ مسلسل ذہنی کاوشوں اور تجربات کے بعد بالآخر جان لوگی بیئرڈ کامیاب ٹھہرے اور انھوں نے ٹیلی ویژن ایجاد کر کے دنیا کو ورطہ حیرت میں ڈال دیا۔ 26 جنوری 1926 کو وہ ٹیلی ویژن کے موجد قرار پائے جس کے بعد دیگر سائنسدانوں نے ان کی ایجاد میں اصلاحات کیں۔ پاکستان ٹیلی ویژن کا آغاز پی ٹی وی کو اسلم اظہر کی سربراہی میں بہترین ٹیم میسر آئی    دنیا میں ٹیلی ویژن کی ایجاد اور پاکستان میں ٹیلی ویژن کے آغاز کے درمیان 38 برس کا واضح فرق ہے۔ ٹی وی سنہ 1926 میں ایجاد ہوا مگر پاکستان میں ٹی وی نشریات 26 جنوری 1964 میں شروع ہوئی۔ اس وقت ملک میں صدر جنرل محمد ایوب خان کی حکومت تھی اور وہ اپنے ایک دورۂ جاپان کے دوران ٹیلی ویژن کی ترقی سے بے حد متاثرہوئے تھے۔ تو انھوں نے بیسویں صدی کی اس اہم ایجاد سے پاکستان کے عوام کو روشناس کروانے کا فیصلہ کر لیا۔یوں پاکستان ٹیلی ویژن کارپوریشن کا قیام عمل میں لایا گیا اور ابتدائی تجربات کے بعد پنجاب کے صوبائی دارالحکومت لاہور کو ٹیلی ویژن کی نشریات کے پلیٹ فارم کے لیے چُنا گیا۔یہ وہ دور تھا جب لاہور میں فلم بھی بن رہی تھی،ریڈیو کی نشریات بھی عوام میں مقبول تھیں اور نان پروفیشنل بنیادوں پر تھیٹر پر بھی بہترین کام کیا جا رہا تھا۔اگرچہ ٹیلی ویژن ایک مختلف تکنیک کا حامل میڈیم تھا مگر سکرین کو سجانے کے لیے  یہاں اداکاروں، صداکاروں، گلوکاروں، موسیقاروں، سازندوں، ہدایتکاروں اور تکنیک کاروں کی بڑی کھیپ تیار تھی۔ آغاز میں پی ٹی وی کی لانچنگ کا مقصد صوبوں کے عوام کا باہمی رابطہ، روابط اور پہچان تھا۔ اس کے علاوہ تعلیمی مقاصد کارفرما تھے لیکن جاپان اور دیگر ممالک سے آنے والی ٹیموں نے مشورہ دیا کہ اس میڈیم کو محدود کرنے کے بجائے وسیع تر مفاد کا ذریعہ بنایا جائے اور انٹرٹینمنٹ کو بھی پاکستان ٹیلی ویژن سکرین پر اہمیت دی جائے تاکہ ملک کی ثقافت کو پروموٹ کیا جا سکے جس سے عوام کو پروگرامز کے ذریعے تفریح میسر آ سکے۔ اپریل 1964 میں اس وقت کی حکومت نے ٹیلی ویژن پلاننگ سیل قائم کیا اور اسلم اظہر کو پاکستان ٹیلی ویژن کا پہلا پروگرام ڈائریکٹر مقرر کر دیا گیا جو ریڈیو اور تھیٹر کا وسیع تجربہ رکھتے تھے۔ لیکن ایک مسئلہ تھا۔ وہ ٹی وی میڈیم سے نا آشنا تھے۔ان کے ساتھ ریڈیو پاکستان کے فضل کمال، کراچی آرٹس کونسل سے ذکا درانی اور ایرانی ٹیلی ویژن پر پروڈکشن کے کام سے واقف نثار حسین کو ان کی ٹیم کا حصہ بنا دیا گیا۔1964 میں ملک کے پہلے ٹی وی سینٹر کے افتتاح کے چند ہی ماہ میں اسلم اظہر کی ٹیم سرکاری ٹی وی متعارف کروانے میں کامیاب رہی۔اگرچہ پی ٹی وی کو بے سروسامانی، تجربے اور سہولتوں کے فقدان کا سامنا رہا مگر وقت کے ساتھ کام میں پیشہ ورانہ مہارت میں بہتری آتی رہی۔آغاز میں پی ٹی وی لاہور سینٹر کے پاس اپنی بلڈنگ تو دور کی بات ریکارڈنگ کی سہولت بھی موجود نہ تھی۔ اس وجہ سے لائیو ٹرانسمیشنز کا رسک لیا گیا۔ ٹی وی کی سکرین پر ہر پروگرام ڈائریکٹ دکھایا جا رہا تھا اور کسی بھی غلطی کا امکان موجود تھا لیکن پرفیکشن کے جذبے کے سامنے ہر روکاوٹ راہ سے ہٹتی گئی۔پہلی ٹرانزمیشن اورنیا ٹیلنٹلوگ آج بھی یاد کرتے ہیں کہ پی ٹی وی کی ابتدائی ٹرانزمیشنز کے دوران لاہور میں میلے کا سا سما ہوا کرتا تھا۔ لاہوریے ’بولتی تصویروں‘ والی اس نئی ایجاد کو خوش آمدید کہنے کے لیے بے تاب تھے۔ شہر کی الیکٹرنکس مارکیٹوں میں ٹی وی سیٹس خریدنے والوں نے یلغار کر دی، گھروں کی چھتوں پر انٹینے نصب ہو رہے تھے، لاتعداد لوگ ایسے تھے جو ٹی وی خریدنے کی استطاعت نہیں رکھتے تھے۔ انھوں نے رشتہ داروں اور محلے داروں کے ہاں جا کراس نئی ایجاد سے مستفید ہونے کا قصد کیا۔،تصویر کا ذریعہPTVپاکستان ٹیلی ویژن کے پہلے اناؤنسر طارق عزیز سکرین پر ابھرے اور پی ٹی وی کے ناظرین کو اپنے منفرد انداز میں سلام پیش کیا26 جنوری کو پہلی ٹرانزمیشن کے موقع پر سہ پہر تین بج کر تیس منٹ پر صدر پاکستان نے پی ٹی وی کی ٹرانسمیشنز کا افتتاح کیا اور اس کے ساتھ ہی پی ٹی وی کی نشریات کا آغاز ہو گیا تھا۔ تلاوت کلام پاک کرنے والے قاری علی حسین صدیقی پہلے شخص تھے جو پی ٹی وی کی سکرین پر نمودار ہوئے۔ ان کے بعد ذکا درانی نے پی ٹی وی کے حوالے سے معلوماتی تقریر کی جس کے بعد پاکستان ٹیلی ویژن کے پہلے اناؤنسر طارق عزیز سکرین پر ابھرے اور پی ٹی وی کے ناظرین کو اپنے منفرد انداز میں سلام پیش کیا۔پہلے ہی کئی پروگرام پیش کر دیے گئے۔ محدود دورانیے کی ٹرانسمیشن میں بچوں کے پروگرام، پتلی تماشا کے علاوہ لوک موسیقی کا پروگرام پیش کیا گیا جس میں سائیں اختر اور طفیل نیازی نے فن کا مظاہرہ کیا۔ کوئیز پروگرام ’بوجھو تو جانیں‘ پیش کیا گیا جس کے میزبان اشفاق احمد تھے۔ طارق عزیز کے علاوہ طفیل نیازی، سائیں اختر اور اشفاق احمد بھی پی ٹی وی کی ابتدا سے اس کے ساتھ منسلک تھے۔ لیکن اصل کام تو اب شروع ہوا تھا کیونکہ ٹی وی کی سکرین کو مسلسل چوبیس گھنٹے زندہ رکھنا اور معیاری پروگرام سے مزین کرنا ایک مشکل مرحلہ تھا۔ پی ٹی وی کی خوش قسمتی یہ تھی کہ اسے شروع میں ہی مخلص اور ٹیلنٹڈ لوگ نصیب ہوئے جنہوں نے یہ ثابت کیا کہ وہ مشکل ترین ٹاسک کو بھی اپنے ہنر اور ارادوں سے حاصل کر سکتے ہیں۔ پی ٹی وی پٹڑی پر چڑھ چکا تھا اور ملک کا بہترین ٹیلنٹ اس کی کامیابی کے لیے کوشاں تھا۔کمال احمدرضوی کا ’الف نون‘جو پسندیدہ پروگرام بناآغاز کے چند ہفتوں کے بعد ہی کمال احمد رضوی کا طنز و مزاح سے بھرپور پروگرام ’الف نون‘ عوامی مقبولیت حاصل کرنے میں کامیاب رہا تھا۔اس پروگرام کی مقبولیت کا یہ عالم تھا کہ الیکٹرانکس مارکیٹس میں ٹی وی سیٹس کی خریداری میں خاطر خواہ اضافہ ہو گیا۔لاہور ٹیلی ویژن نے کامیابیوں کی تاریخ رقم کر دی تھی۔لوگ آج بھی وہ وقت یاد کرتے ہیں کہ معروف پروگرامز کی نشریات کے اوقات میں گلیوں، بازاروں اور سڑکوں پر سناٹے طاری ہوجاتے تھے۔ لوگ اپنے فیورٹ پروگرامز دیکھنے کے لیے سارے کام چھوڑ کر مقررہ وقت پر ٹی وی سیٹس کے سامنے جمع ہو جاتے اور شہر سائیں سائیں کرنے لگتا۔ ،تصویر کا ذریعہPTVپی ٹی وی کے پروگرام الف نون کی ویورشپ بہت زیادہ ہوا کرتی تھیڈرامہ سیریئل ’وارث‘ پی ٹی وی کی ایسی ہی ایک پیش کش تھی جس کو امجد سلام امجد نے تحریر کیا تھا۔ کمال احمد رضوی کے طنزیہ مزاحیہ پروگرام الف نون کی ویور شپ کا بھی یہی عالم تھا۔پی ٹی وی نے انتہائی مختصر عرصے میں جو کامیابی حاصل کی اس کی مثال نہیں ملتی۔ 1964سے 1969 تک کے مختصر عرصے میں پی ٹی وی کے چار مزید سینٹرز معرض وجود میں آ چکے تھے۔لاہورکے بعد ڈھاکہ، راولپنڈی-اسلام آباد، کوئٹہ اور کراچی میں ٹیلی ویژن سینٹرز قائم کئے جا چکے تھے۔ لاہور کے بعد کراچی سے بھی بہترین پروگرامز کا سلسلہ شروع ہو گیا جہاں سے کاظم پاشا، بختیار احمد، محسن علی، قاسم جلالی، شعیب منصور اور اقبال انصاری نے چھوٹی سکرین کو بھانت بھانت کے رنگوں سے سجایا۔ حسینہ معین اور فاطمہ ثریا بجیا کے خوبصورت گھریلو کھیل پی ٹی وی سکرین کا سرمایہ ہیں۔لاہور اور کراچی کے درمیان مقابلے کی فضا تن گئیلاہور اور کراچی کے ٹی وی سینٹرز کے درمیان معیاری اور پاپولر پروگرامز پیش کرنے کی ایک دوڑ سی لگ گئی تھی۔ایک پروگرام لاہور کا کامیاب ہوتا تو کراچی سینٹر کے لیے یہ ضروری ہو جاتا کہ وہاں سے بھی کوئی ایسا پروگرام پیش کرے جو لاہور کے ڈرامے کا پروگرام کا توڑ ثابت ہوسکے۔ اور یہی مسابقت موسیقی کے پروگراموں میں بھی جاری رہتی۔ لاہور سے کلاسیکی موسیقی، نیم کلاسیکی موسیقی، غزل اور لوک موسیقی پر مشتمل انتہائی معیاری پروگرام بھی پیش کیے گئے جن میں سنگیت بہار، شام غزل، لوک رنگ اور جھنکار نمایاں تھے۔یہ بھی پڑھیےنازیہ حسن: وہ سکول یونیفارم پہنے مائیک پر کھڑی ہوئیں اور برصغیر میں موسیقی کی شکل بدل دی’طارق عزیز سٹیج پر یوں آتے تھے جیسے شیر میدان میں نکلتا ہے‘الف نون کے رفیع خاور ننھا، جن کی موت 35 سال بعد بھی ایک معمہ ہے ’جب تک لوگ ہنسنا چاہیں گے عمر شریف زندہ رہے گا‘ساٹھ ستر اور اسی کی دہائیوں تک پی ٹی وی نے ہر شعبے میں عروج حاصل کر لیا تھا۔مگر اس کے بعد طویل دورانیوں کے کھیل کا آغٖاز ہوا۔ ان ٹیلی پلیز میں محمد نثار حسین نے بہت نام کمایا۔ انھوں نے اپنے ٹیلی ڈراموں میں زندگی کی بہترین کہانیوں پر مشتمل کھیل پروڈیوس کیے۔ طویل دورانیے کے ان کھیلوں کو ٹیلی فلمز بھی کہا جا سکتا ہے۔ ناظرین تو محمد نثار حسین کے ٹیلنٹ اور فنی مہارت کے قائل ہوئے لیکن ہمسایہ ملک محمد نثار حسین کے طویل دورانیے کے کھیلوں سے بالی وڈ کو آرٹ فلم بنانے کی سوجھی۔ خطے میں رائج متوازی فلم نے انٹیلکچوئلز کے دل و ذہن پر ان حقیقت سے قریب ترین کہانیوں، ڈائریکشن اور پرفارمینسز نے گہرا اثر ڈالا اور انھوں نے محمد نثار حسین کے انہی لانگ پلیز کے سلسلے سے مرعوب ہوکر انڈیا میں آرٹ یا متوازی سینما کی بنیاد رکھی۔،تصویر کا ذریعہPTV/Shalimar Recording90 کی دہائی میں پی ٹی وی کا ’عینک والا جن‘ نامی ایک پروگرام بچوں اور بڑوں میں یکسا مقبول ہوا تھانصیر الدین شاہ جب لاہور آئے تو انھوں نے اس بات کا برملا اظہار کیا کہ ’ہمارے متوازی یا آرٹ سینما کا آئیڈیا پاکستان ٹیلی ویژن کے طویل دورانیے کے کھیلوں سے لیا گیا تھا جن میں محمد نثار حسین کے کھیل نمایاں تھے۔‘ بلاشبہ انڈیا کے ایک معتبر اداکار کی جانب سے اس حقیقت کا اقرار پاکستان ٹیلی ویژن کے لیے کسی اعزاز سے کم نہ تھا۔’کون جانتا تھا کہ آج جہاں فن پارے تخلیق ہو رہے ہیں کل وہاں دھول اُڑے گی‘پچھلی صدی کے آخری عشرے میں نہ جانے پی ٹی وی کو کس کی نظر کھا گئی۔پی ٹی وی لاہور سینٹر کی عمارت، راہداریاں، پروڈیوسرز کے کمرے، میک اپ رومز اور سٹوڈیوز فنکاروں سے بھرے ہوا کرتے تھے۔ ایک ایک سٹوڈیو میں دو سے تین پروگرامز کے سیٹس لگے ہوتے تھے۔ ایک کے بعد دوسرے پروگرام کی ریکارڈنگز ہورہی ہوتیں۔ لیکن یہ کیا ہوا کہ جہاں یاور حیات، راشد ڈار، اعظم خورشید، محمد نثار حسین، ایوب خاور جیسے پروڈیوسر بیٹھا کرتے تھے وہاں اب نامعلوم اصحاب براجمان ہیں جن کے کریڈٹ پر کوئی بڑا پروگرام نہیں ہے۔ وقت کی ستم ظریفی ہے کہ منظر یوں بھی بدل جایا کرتے ہیں۔ راہداریوں میں کوئی بڑا آرٹسٹ دکھائی دے بھی جائے تو کسی پروگرام کی ریکارڈنگ کے لیے نہیں بلکہ سابقہ برسوں کے معاوضے کے چیکس کے حصول کے لیے وہاں آیا ہوتا ہے۔فنکاروں کے معاوضوں کے سالہا سال کے چیکس رُکے ہوئے ہیں جس سے فنکار بد دل ہو کر پی ٹی وی پر کام کرنے کو گھاٹے کا سودا سمجھتے ہوئے ادھر کا رُخ ہی نہیں کرتے۔دوسری جانب عوام نے اپنے پہلے من پسند ٹی وی چینل کو اس کی گھٹیا کارکردگی پر نظر انداز کرنا شروع کر دیا ہے اور اس کا واضح جھکاؤ نجی چینلز کی جانب ہے۔دوسری جانب حکومتیں پی ٹی وی کی تباہی کا ذکر کرنا بھی ضروری نہیں سمجھتیں۔ پی ٹی وی ڈرامہ، موسیقی، سٹیج پروگرام اور مزاحیہ پروگرام سب ایک ساتھ زوال پا ہیں۔پی ٹی وی جیتی ہوئی بازی جیت کر ہار گیا۔ اس نے یہ جنگ انتہائی بے سروسامانی کے عالم میں جیتی تھی اور ہارا وہ اس وقت ہے جب اس کے پاس وسائل بھی ہیں اور اگر وہ چاہے تو موجودہ ٹیلنٹ سے استفادہ کرسکتا ہے لیکن اگر وہ چاہے تو۔۔۔پی ٹی وی جیتی ہوئی بازی کیوں کر ہارا، کوئی راز داں بھی اس راز سے  پردہ اٹھانے کو تیار نہیں کیونکہ یہ راز فاش کر کے وہ خطرات کو مول نہیں چاہے گا لیکن ہم قیاس آرائیاں تو کر سکتے ہیں کہ1 - پی ٹی وی پہلے انڈین ٹی وی ڈرامے اور بعد ازاں پاکستانی نجی ڈرامے سے ہارا ہے؟2 - سرکاری ٹی وی (پی ٹی وی) پر دکھایا جانے والا مواد وقت کی رفتار، ضروریات، جمالیات اور موضوعات ناظرین کو اپنے ساتھ باندھنے میں بُری طرح ناکام ہوا۔3- ایک خیال یہ بھی ہے کہ حکومت کا پی ٹی وی کی کامیاب پیش قدمی کو روکنا پرائیویٹ چینلز کی بقا کا معاملہ ہے۔4 -  سیاسی پارٹیوں نے پی ٹی وی میں ایسے افراد کو ملازمتیں دلوائیں جس کے وہ اہل نہیں تھے۔5 - کیا پی ٹی وی کے پرانے اور تجربہ کار پروڈیوسرز کی ریٹائرمنٹ سے معیار برقرار نہیں رہ سکا؟6 - فنکاروں کے معاضوں کی ادائیگی کو روک دینا کیا فنکاروں کو حکومتی ٹی وی چینل سے بد دل کرنے کی سازش نہیں؟سرکاری ٹی وی مستقبل کی طرف تیز گام زندگی سے پیچھے رہ جائے گا؟یوں کہہ لیں کہ پی ٹی وی کی چمک کو مانند کرنے میں بہت سے عوامل کارفرمار ہیں۔ معیار کی پستی میں مندرجہ بالا حقائق کو  رد نہیں کیاجاسکتا۔لیکن اس بات سے انکار نہیں کیا جا سکتا کہ پی ٹی وی سکرین کو زوال سے ہمکنار کرنے میں سب سے زیادہ قصور ان سیاسی اور آمری حکومتوں کا بھی ہے جنھوں نے پی ٹی وی کی نیشنل سکرین کی حفاظت کی ذمہ داری نہ نبھائی۔حکومتوں کا فرض تھا کہ وہ پی ٹی وی کے سابقہ معیار کو برقرار رکھنے کے لیے اقدامات کرتیں اور سفارشی عناصر کو مسترد کرتی لیکن ایسا نہ ہوسکا۔ پی ٹی وی میں ایسے افراد کو نوکریاں دی گئیں جو نہ تعلیمی معیار پر پورا اترتے تھے بلکہ ان کا ذہنی میلان بھی پی ٹی وی پروڈکشنز سے میل نہ کھاتا تھا۔علاوہ ازیں حکومت کی سرپرستی میں چلنے والے ادارے میں ان افراد یا فنکاروں کے معاوضوں کی ادائیگی کو روک دینا بھی حکومتوں کا نالائقی اور مجرمانہ فعل تھا۔اس خیال کو بھی تقویت حاصل رہی کہ اگر پی ٹی وی کے معیار کو برقرار رکھا جاتا تو پرائیویٹ چینلز کے پنپنے کے مواقع مفقود ہو جاتے کیونکہ نئے چینلز کا براہ راست مقابلہ پی ٹی وی جیسے حکومتی چینل سے ہوتا جس کے تجربے اور ریاضت میں کوئی شک نہ تھا اور ہر پرائیویٹ ٹی وی چینل کے پیچھے وہ افراد موجود ہوتے ہیں جن کا براہ راست تعلق حکومتوں اور فیصلہ کرنے والی قوتوں سے ہوتا ہے۔پاکستان ٹیلی ویژن، فلم اور ریڈیو کے فنکار عرفان کھوسٹ کا ایک مضبوط فنی بیک گراؤنڈ ہے اور اداکاری کا فن ان کو اپنے والد سلطان کھوسٹ مرحوم سے ملا جو اپنے وقت کے نامور فنکار تھے۔اس وقت عرفان کھوسٹ کے بیٹے سرمد کھوسٹ بھی اپنے خاندانی شعبوں سے منسلک ہیں اور ڈرامے کی ترویج کے لیے کام کر رہے ہیں۔عرفان کھوسٹ سے پی ٹی وی کے زوال کی بات کی گئی تو انہوں نے کہا کہ ’پاکستان ٹیلی ویژن کے ساتھ بھی وہی کچھ ہوا ہے جو اس سے پہلے ہماری فلم ٹریڈ کے ساتھ ہو چکا ہے۔‘انھوں نے کہا کہ ’قیام پاکستان کے بعد ملکی فلم ٹریڈ کو جو ٹیلنٹ ملا وہ ہندوستان کی بڑی فلمی صنعت میں کام کرنے کا تجربہ رکھتا تھا، وہ نہ صرف اپنے کام کے دھنی تھے بلکہ تعلیم کے زیور سے بھی آراستہ تھے۔ ان فلم میکروں نے قیام پاکستان کے بعد کام تو بہت کیا لیکن وہ اپنے بعد ان کے فن کو پرموٹ کرنے والی سیکنڈ لائن نہ بنا سکے جو ا نکے بعد ان کے فن کو  پرموٹ کرنے کے قابل بن سکتی۔‘،تصویر کا ذریعہTWITTER/@JuggunKazimانہوں نے کہا کہ کمال احمد رضوی کے تخلیق کار کمال احمد رضوی ’فنکار کو کیمرے کی آنکھ کے مقابل اس وقت لاتے جب تک یک بعد دیگرے کئی ریہرسلز نہ کروا لیتے۔‘’وہ سکرپٹ ریڈنگ سے لے کر آخری کیمرہ ریہرسل تک اداکار کو تربیت دے رہے ہوتے تھے لیکن جب یہ کام نالائقوں اور سفارشی لوگوں کے ہاتھ لگا تو تو ریڈنگ رہی نہ ریہرسلز ڈرامہ اپنے مقام سے گر گیا۔انھوں نے بتایا کہ ’اسلم اظہر، نثار حسین، کنور آفتاب، محمد نثار حسین، فضل کمال اپنے اپنے کام کے ہیرو تھے۔ یہ تمام لوگ انتہائی پڑھے لکھے تھا۔ کوئی بیرون ممالک سے فلم پڑھ کر آیا تھا، کسی نے بین الاقوامی تھیٹر پر عبور حاصل کر رکھا تھا اور ان کے اندر کام کرنے کا کمال جذبہ تھا جو ان کی تعلیم اور تربیت سے مزید نکھر گیا تھا۔‘’اب تو لوگ آرام فرماتے فرماتے ٹی وی سینٹر چلے آتے ہیں۔ ان سے کسی تخلیق کی امید رکھنی ہی نہیں چاہیے۔‘عرفان کھوسٹ نے کہا کہ معاوضے کی بروقت ادائیگی بھی فنکار کو مزید بہتر کام کرنے میں مددگار ہوتی ہے اور پی ٹی وی کے آغاز میں ساری ٹرانسمیشن لائیو ہوتی تھی اور جو گلوکار یا اداکار اپنے فن کے مظاہرہ کرتے ان کومعاوضہ اسی وقت نقد ادا کر دیا جاتا تھا۔ ’آج کا فنکار اپنے معاوضے کے چیک کے لیے مارا مارا پھرتا ہے ایسے میں پی ٹی وی کیا خاک ترقی کرتا۔‘انھوں نے کہا کہ تب آرٹسٹ کا ایک مقام ہوتا تھا وہ آج کے ’سفارشی ایکٹر کی طرح پروڈیوسر کے گھر کا سودا سلف لے کر نہیں آتا۔‘’دیسی گھی چھوڑ کر بناسپتی پر اکتفا کر لیں گے تو یہی حال ہو گا‘معروف اداکار، کمپیئر اور دانشور نور الحسن نے سوال سن کر برجستہ کہا کہ ’جب آپ دیسی گھی چھوڑ کر بناسپتی سے کمپرومائز کر لیں گے حال یہی ہو گا جو اس وقت پاکستان ٹیلی ویژن کارپوریشن کا ہے۔‘انھوں نے کہا کہ ’ہم کو اس بات کا احساس بہت بعد میں ہوا کہ ہم نے کیا کھو دیا ہے۔ درحقیقت یہ ایک ریاستی ادارہ ہے، حکومتی ادار نہیں۔‘بانو قدسیہ کو یاد کرتے ہوئے انھوں نے کہا کہ ’آپا کہا کرتی تھیں کہ جس چیز کو ختم کرنا چاہو تو اس میں سے خامیاں تلاش کرنا شروع کر دو۔۔۔ میں نہیں سمجھتا کہ انڈیا کی ٹی وی سکرین نے ہم کو پچھاڑ دیا ہے کیونکہ وہ ہم سے آگے نکلے ہی نہیں، ہم خود پیچھے آئے ہیں۔‘ انہوں نے مزید کہا کہ ’ہمارا المیہ ہے کہ جو چیز ہم کو میسر آجائے ہم اس کی قدر نہیں کرتے اور یہی ہمارا  ڈرا بیک ہے۔‘نور الحسن کے مطابق ’اگر ہمارا ماضی درخشاں تھا تو ہم اپنا مستقبل بھی روشن کر سکتے ہیں لیکن کوئی ایسا کرنا چاہے تو تب ہے ناں۔‘ 
Fun Funkar,،تصویر کا ذریعہSKF productionانڈین فلم سٹار سلمان خان کی فلم 'انتم، دی فائنل تروتھ‘ جمعے کو ریلیز ہوئی ہے جو کہ ان کی دو برس کے بعد پہلی فلم ہوگی جسے سینیما میں ریلیز کیا جائے گا۔ کورونا کی وجہ سے دو برس کے دوران سلمان خان کی صرف ایک فلم 'رادھے‘ ریلیز ہوئی تھی لیکن یہ بھی سینیماؤں کی زینت نہیں بن پائی اور اسے آن لائن ریلیز کیا گیا تھا۔ ’انتم‘ میں سلمان خان ایک سکھ کا کردار ادا کر رہے ہیں۔ عموماً فلموں میں مختلف مذاہب یا برادریوں سے تعلق رکھنے والے لوگوں کی جب نمائندگی کی جاتی ہے تو کئی بار اس سے مختلف تنازعات کھڑے ہوجاتے ہیں۔ جب سلمان خان سے اس بارے میں پوچھا گیا تو انھوں نے کہا کہ 'ہر فلم میں کوئی بھی کردار کرنے سے پہلے احتیاطی تدابیر لی جاتی ہیں۔ اب ہم کسی کی ثقافت یا روایات سینیما میں دکھا رہے ہوتے ہیں تو اس میں خاص خیال رکھا جاتا ہے‘۔ رپوٹروں سے بات کرتے ہوئے سلمان خان نے کہا کہ انتم فلم میں ان کے سکھ کردار کو بہت اچھے طریقے سے دکھایا گیا ہے۔ انھوں نے کہا کہ بجرنگی بھائی جان میں بھی انھوں نے کچھ غلط نہیں دکھایا تھا۔ انھوں نے یہ بھی کہا کہ کسی بھی کردار کو ادا کرتے وقت ان کی ثقافت دکھانا بہت ضروری ہے۔ 'جب میں نے ’دل دے چکے صنم‘ کی یا سورج برجاتیا کی فلمیں کیں تو میں نے کبھی اس کے کردار اور ثقافت کو کسی طور سے کم  تر نہیں دکھایا‘۔،تصویر کا ذریعہSKF productionسلمان خان کی ہر فلم میں ہیروئن کا کردار ضرور ہوتا ہے۔ لیکن یہ ان کی پہلی فلم ہے جس میں وہ ہیروئن کے ساتھ رومانس کرتے ہوئے نظر نہیں آئیں گے۔ اس بارے میں ان کا کہنا تھا 'جب یہ فلم بنائی جارہی تھی تو اس میں ہیروئن کا کردار تھا اور ایک رومانوی پہلو کو شامل کرنے پر بھی غور کیا جا رہا تھا جس کے لیے ہیروئن بھی طے کر لی گئی تھی اور گانا بھی شوٹ کر لیا گیا تھا۔ لیکن جب میں نے فلم کے کچھ حصے دیکھے تو مجھے لگا کہ اس کردار کو اکیلا ہی ہونا چاہیے ورنہ کردار کمزور نظر آتا۔‘انھوں نے اداکارہ سے معافی مانگی اور ان سے وعدہ کیا کہ وہ مستقبل میں ضرور ان کے ساتھ کام کریں گے۔ یہ بھی پڑھیے’مرد باڈی گارڈز کو کام  مل رہا ہے لیکن ہمارے لیے کوئی کام نہیں ہے‘کورونا وائرس سے متاثرہ فلم انڈسٹری چھوٹی سکرین پر تکیہ کرنے پر مجبور’حمل کے دوران عورت پر کیا گزرتی ہے مردوں کو اس کا بالکل اندازہ نہیں‘’میرے ممی پاپا ایک ساتھ خوش نہیں تھے‘انھوں نے کہا 'ان کا آڈیشن بہت اچھا تھا۔ میں ابھی ان کا نام نہیں بتا سکتا لیکن جب ہم ان کے ساتھ دوبارہ کام کریں گے تو تب ان کے بارے میں آپ کو بتاؤں گا‘۔سلمان خان نے کہا کہ فلم کی کہانی ہیروئن کو فلم میں نہ ڈالنے کی وجہ بنی۔ 'فلموں میں ہمارے یہاں گانے بہت ضروری ہوتے ہیں۔ اس فلم میں ایک بھی رومانوی گانا نہیں ہے۔ جو گانے ہم نے فلمائے تھے وہ میں نے فلم میں نہیں ڈالے۔ لیکن اس فلم میں بہت انٹرٹینمنٹ ہے اور یہی وجہ ہے کہ لوگ اسے دیکھنے کے لیے تھیئٹر جائیں گے‘۔سلمان کے مطابق فلم کے مرکزی کردار سکھ ہونے کے باوجود شوٹنگ پنجاب میں نہیں کی جاسکی۔ 'ہم پہلے ہریانہ اور پنجاب میں فلمبندی کرنے والے تھے لیکن لاک ڈاؤن کی وجہ سے ایسا ممکن نہیں ہو پایا اور ہمیں ممبئی میں ہی شوٹنگ کرنی پڑی۔‘انھوں نے بتایا کہ ان کا سکھ کردار مراٹھی بھی بول سکتا ہے کیوں کہ وہ ممبئی میں پلا بڑا ہے۔ ،تصویر کا ذریعہSKF productionسلمان خان کے ساتھ اس فلم میں ان کے بہنوئی آیوش شرما بھی اہم رول میں نظر آئیں گےانھوں نے سینیما گھروں کی ٹکٹوں کی قیمتوں میں اضافے کے حوالے سے بتایا کہ وہ سمجھ سکتے ہیں کہ ایسا کیوں ہو رہا ہے۔ 'ان لوگوں نے ڈیرھ سال سے کچھ نہیں کمایا۔ انھیں اپنا سینیما بھی چلانا ہے، ملازمین کی تنخواہیں بھی دینی ہیں اور ان کے اخراجات بھی ہیں۔'کورونا کے بارے میں کچھ معلوم نہیں ہے۔ یہ کبھی بھی دوبارہ آسکتا ہے۔ پھر کیا ہوگا؟ اگر اس میں اضافہ ہوا تو صرف تیس فیصد لوگ ہی سینیما جا پائیں گے یا پھر انھیں دوبارہ بند کیا جاسکتا ہے۔ ایسی صورتحال میں سینیما والوں کو بھی کمانا ہے اور یہی وجہ ہے کہ وہ قیمتوں میں کمی نہیں کر رہے۔ اور فلم ’جئے ہو‘ کی نمائش کے دوران میں نے ساڑھے چھ سو کا ٹکٹ ڈھائی سو کا کر دیا تھا۔ اس وقت کسی نے اسے نہیں سراہا۔ اگر سارا نقصان ہمارا ہے تو اس بار جو سینیما مالکان فیصلے کریں گے، میں بھی ویسا ہی کروں گا‘۔فلم ’سوریاونشی‘ کی کامیابی کے حوالے سے بات کرتے ہوئے سلمان خان نے کہا کہ سینیما کبھی بند نہیں ہوں گے کیوں کہ انٹرٹینمنٹ کا کوئی دوسرا ذریعہ نہیں ہے۔ 'باہر ملکوں میں انٹرٹینمنٹ کے لیے بہت سی دوسری چیزیں ہوتی ہیں لیکن ہمارے ہاس یہاں کرنے کو کچھ زیادہ نہیں ہے۔ اس لیے لوگ اپنی فیملی کے ہمراہ سینیما میں فلم دیکھنے جاتے ہیں۔ اپنے ہیروز کو بڑی سکرین پر دیکھنے کا مزا ہے نہ کہ موبائل پر۔ جب رادھے سینیما میں ریلیز نہیں کی گئی اور میں نے اسے موبائل پر دیکھا تو مجھے بلکل مزا نہیں آیا‘۔سلمان خان کے ساتھ اس فلم میں ان کے بہنوئی آیوش شرما بھی اہم رول میں نظر آئیں گے۔ 'مجھے خوشی ہے کہ میرے خاندان سے کسی لڑکے نے اتنا اچھا کام کیا ہے‘۔سلمان خان نے یہ فلم خود پروڈیوس کی ہے اور یہ مراٹھی میں بنائی گئی 'ملشی پیٹرن‘ نامی فلم کا ری میک ہے۔ یعنی کہ اسے ہندی زبان میں دوسرے اداکاروں کے ساتھ دوبارہ بنایا گیا ہے۔ دنیا بھر میں فلموں کی پائریسی ابھی بھی جاری ہے اور یہ ایک اہم مسئلہ ہے جس سے فلم انڈسٹری مسلسل نمٹ رہی ہے۔ سلمان خان نے بتایا کہ ان کی فلم رادھے سب سے زیادہ اس کا شکار بنی۔ یہ فلم ڈیجیٹل فارمیٹ میں ریلیز کی گئی اور اسے لوگ ڈھائی سو روپے میں دیکھ سکتے تھے لیکن پھر بھی بہت زیادہ پائریسی ہوئی۔ فلم پائریسی سے مراد فلم کے ریلیز ہونے کے بعد اسے بغیر پیسے دیے انٹرنیٹ پر یا مختلف پرائیویٹ سینیماؤں میں دیکھنا ہے۔ ایسے میں فلم کے پرنٹ سینیما یا انٹرنیٹ سے چرائے جاتے ہیں۔'جو لوگ ایسا کرتے ہیں یا یہ فلمیں دیکھتے ہیں انھیں پکڑا جائے گا۔ جو پائریسی کرتے ہیں انھیں جیل بھیجنا چاہیے۔ ایجنسیاں اپنا کام کررہی ہیں اور اس ریکٹ کو روکنا بہت ضروری ہے‘۔
Fun Funkar,،تصویر کا ذریعہGetty Images’آپ شاہ رخ خان کو کیوں پسند کرتے ہیں؟‘میں نے حال ہی میں اپنے چند دوستوں سے بالی وڈ سپر سٹار کے بارے میں یہ سوال کیا۔ وہ حیران رہ گئے کیونکہ انھوں نے کبھی اس سوال پر غور نہیں کیا تھا۔ میں نے بھی نہیں کیا تھا، لیکن ایک نئی کتاب 'شدت کے ساتھ شاہ رخ خان کے متلاشی' (Desperately Seeking Shah Rukh) نے مجھے حیران کر دیا۔ان کا کہنا تھا کہ وہ ایک ہیرو کے طور پر 'دلکش' اور ان سے 'جڑے ہوئے' لگتے ہیں جبکہ وہ اپنے انٹرویوز میں ’مزاحیہ‘، ’طنزیہ‘ اور ’صاف گو‘ نظر آتے ہیں اور شہرت اور پیسے کی خواہش رکھنے کے بارے میں ’غیر معذرت خواہ‘ ہیں۔جب میں نے اپنے دوستوں سے مزید اصرار کیا تو انھوں نے شاہ رخ خان کے ادا کردہ کرداروں کے بارے میں مزید گہرائی سے سوچا اور کہا کہ وہ کبھی بھی ’ماچو‘ یعنی مردانگی کی نمائش کرنے والے ہیرو نہیں رہے بلکہ جن خواتین سے محبت کا اظہار کیا ان کے لیے بہت حساس اور ان کے لیے سب کچھ کر گزرنے والے رہے۔میری ایک دوست کو جب اس بات کا احساس ہوا تو خود حیرانی کے عالم میں انھوں نے کہا: ’یہ سچ ہے! ہم انھیں عورتوں سے ان کی محبت کی وجہ سے پیار کرتے ہیں!‘بالکل یہی چیز مصنفہ شریانا بھٹاچاریہ نے پائی جب انھوں نے شاہ رخ خان کی درجن بھر مداحوں سے یہی سوال پوچھا۔لیکن چونکا دینے والی بات یہ ہے کہ ان کا خواتین کی پسند ہونا درحقیقت معاشی عدم مساوات کی کہانیاں ہیں۔بھٹاچاریہ لکھتی ہیں کہ ’انھوں مجھے یہ بتایا کہ وہ کب، کیسے اور کیوں شاہ رخ کی طرف متوجہ ہوئیں تو وہ ہمیں یہ بتا رہی تھیں کہ کب، کیسے اور کیوں دنیا نے ان کا دل توڑا۔‘وہ اس طرح اپنی تحریر سے ان خوابوں، پریشانیوں اور بغاوتوں کو بے نقاب کرتی ہیں جو خواتین کے رومانوی انتخاب سے بے رحمی کے ساتھ وابستہ ہیں اور کہیں نہ کہیں انھیں خسارے میں رکھتی ہیں۔،تصویر کا ذریعہGetty Imagesشاہ رخ خان کے مداح ان کے پوسٹرز کے ساتھیہ کوئی جلد بازی میں کیا گیا سروے نہیں ہے۔ یہ تقریباً دو دہائیوں پر محیط شمالی ہند کی بہت سی اکیلی، شادی شدہ یا کہیں کہیں درمیانی عمر کی خواتین کے ساتھ بات چیت اور دوستی کی کہانی ہے۔ وہ خواتین ہندو، مسلم اور عیسائی ہیں، کوئی خوش ہے تو کوئی ناخوشگوار گھریلو ماحول میں ہے، کوئی مطمئن ہے تو کوئی مایوس محنت کش خاتون ہے تو کوئی الگ تھلگ اور بے چین محنت کش طبقے کی خاتون ہے۔ سب الگ الگ پس منظر سے آتی ہیں لیکن ان میں جو یکسانیت ہے وہ ان کی پسند شاہ رخ خان ہے۔خان سنہ 1990 کی دہائی میں کوکا کولا اور کیبل ٹی وی کے ساتھ ہماری زندگیوں میں آئے۔ یہ ایک نئے دور کا ثبوت تھا جب متعدد اقتصادی اصلاحات نے انڈیا کو دنیا کے لیے کھول دیا، جسے ہم لبرلائزیشن کہتے ہیں۔بھٹاچاریہ کہتی ہیں: 'میں ان 'پوسٹ لبرلائزیشن' عہد کی خواتین کی کہانی سنانا چاہتی تھی اور میں نے شاہ رخ خان میں ایک غیر معمولی حلیف پایا۔' اور انھوں نے یہ حلیف کیسے پایا اس کا جواب یہ کتاب ہے۔وہ سنہ 2006 میں مغربی ہند کی ایک کچی آبادی میں اگربتی بنانے والی خواتین کے درمیان ایک دن مزدوری اور اجرت کے روزانہ کے سوال سے اچاٹ ہو گئیں تو انھوں نے وقفے کے دوران ان سے بات کرنا شروع کی اور ان سے ان کے پسندیدہ ہیرو کے بارے میں پوچھا۔'وہ ان کے بارے میں زیادہ باتیں کرنے میں دلچسپی لینے لگیں جو انھیں خوشی دیتے ہیں اور انھیں جو خوشی دیتے ہیں وہ شاہ رخ خان ہیں۔‘بعد کے سروے میں یہ جمود کو توڑنے والی گفتگو ثابت ہوئی اور جلد ہی بھٹاچاریہ نے محسوس کیا کہ یہ خواتین نہ صرف شاہ رخ خان کو پسند کرنے کے معاملے میں یکساں ہیں بلکہ 'غیر مساوی لیبر مارکیٹ اور گھر میں ان کی اپنی جدوجہد‘ بھی ان میں جوڑ پیدا کرتی ہے۔ اور اس مفروضے میں اس وقت بھی کوئی تبدیلی نہیں آتی ہے جب انھوں نے متوسط طبقے یا امیر خواتین سے بات کی۔،تصویر کا ذریعہYASH RAJ FILMSآخر اور زیادہ لڑکے اور مرد سکرین پر شاہ رخ کی طرح کیوں نہیں ہو سکتے؟ یہ ایک عام خواہش تھی۔ بھٹاچاریہ کہتی ہیں کہ 'وہ سب اسے اپنے اپنے حساب سے بنا رہی تھیں، اور وہ سب اسے اپنی حقیقت اور اپنی خواہشات کی بنیاد پر بنا رہی ہیں۔‘شاہ رخ خان کی اپنی ہیروئینوں کے ساتھ مکمل عقیدت نے ایک ایسے آدمی کی تصویر پیش کی جو حقیقی توجہ دینے والا ہے، اصل میں ایک عورت کی بات سننے والا ہے۔ ان کے بہت سے کرداروں کی ایک واضح خصوصیت قسمت کے بارے میں ان کی بے چینی ہے جو انھیں ان خواتین کا ایک مثالی پارٹنر بناتی جن کی زندگیاں ان کے اپنے ہاتھ میں کم ہی ہوتی ہیں۔شاہ رخ خان ہمیشہ ایک پریشان رونے گانے والا کردار رہے ہیں اور ان کی نظر آنے والی کمزوری انھیں بالی وڈ کے مردوں میں نایاب بناتی ہے۔ یعنی اس کا مطلب یہ ہے کہ وہ اپنے جذبات کو ظاہر کرنے یا دوسروں کی پرواہ کرنے سے کبھی نہیں کتراتے۔کپڑے تیار کرنے والے کارخانے میں کام کرنے والی ایک نوجوان مسلم خاتون کہنا ہے کہ 'کاش کوئی مجھ سے ویسے بات کرتا یا مجھے ویسے چھوتا جیسے وہ 'کبھی خوشی کبھی غم' میں کاجول کے ساتھ کرتے ہیں، لیکن ایسا کبھی نہیں ہو گا کیونکہ میرے شوہر کا مزاج اور ہاتھ بہت سخت ہے۔‘یہ بھی پڑھیے56ویں سالگرہ پر شاہ رخ خان کے بارے میں 56 باتیں’کنگ آف رومانس‘ کو رومانس سے خطرہ!جب شاہ رخ خان کو پولیس پکڑ کر لے گئیامیتابھ کی شاہ رخ کو نصیحتیںسابق شاہی خاندان کی امیر لیکن ناخوش شادی شدہ ایک خاتون نے کہا کہ وہ اپنے بیٹوں کی پرورش 'اچھے مرد' کے طور پر کرنا چاہتی ہیں۔ اور ان کے مطابق اچھے مرد کی تعریف یہ ہے کہ وہ 'رو سکتے ہوں اور وہ اپنی بیویوں کو ایسا محسوس کرائيں جیسا شاہ رخ ہمیں محسوس کراتے ہیں، محفوظ اور پیار کیے جانے والی۔'یہ محض گلے شکوے کرنے والی لڑکیاں نہیں ہیں، جو شاہ رخ خان کے زیادہ پریشان کن کرداروں سے بے بہرہ ہیں، جن میں لڑکیوں کا تعاقب کرنا اور ان کو تشدد کا نشانہ بنانا شامل ہے۔ بلکہ ان پر ان کی تنقیدی نگاہ ہے۔ وہ ان فلموں کو پسند نہیں کرتی اور وہ اس بات کو کہتی بھی ہیں۔،تصویر کا ذریعہGetty Imagesشاہ رخ خان اپنے مداحوں کے درمیاناگرچہ وہ گلیمر اور ڈرامے سے پوری طرح لطف اندوز ہوتی ہیں لیکن یہ ان کے لیے زیادہ اہمیت کا حامل نہیں بلکہ وہ ان کے لیے بظاہر غیر اہم لمحات ہیں۔'دل والے دلہنیا لے جائیں گے' شاید شاہ رخ خان کی سب سے بڑی ہٹ فلموں میں سے ایک ہے اور ممکنہ طور پر بالی وڈ کی سب سے کامیاب اور پسندیدہ رومانوی فلم رہی ہے۔ لیکن ایک پرستار لڑکی کی ماں ایک ایسی چیز سے متاثر ہوئی جس کے بارے میں مجھے نہیں لگتا کہ میں نے پہلے کبھی اس پر توجہ دی ہو کہ 'یہ پہلی بار تھا جب میں نے ہیرو کو دیکھا کہ فلم میں گاجر چھیل کر گھر کی خواتین کے ساتھ اتنا وقت گزار رہا ہے۔'ان کے لیے یہ ناقابل یقین حد تک رومانوی تھا۔ ایسا بھی نہیں ہے کہ ان خواتین نے متوقع طور پر ہوس یا جنسی کشش کے بارے میں بات نہیں کی لیکن انھوں نے اس کے ماسوا بھی بہت کچھ کہا۔شاہ رخ خان دل ٹوٹنے اور روزمرہ کی ناانصافیوں کی باتوں والی تھیم سے الگ تھے۔ وہ، وہ شخص تھا جس سے وہ شادی کرنا چاہتی تھیں، اس لیے نہیں کہ وہ بالی وڈ سٹار تھا، بلکہ اس لیے کہ وہ بہت خیال رکھنے والا تھا۔ اور ایک خیال رکھنے والا آدمی آپ کو اپنا کام کرنے دے گا، پیسے بچائے گا، یا کم از کم آپ کے خوابوں کو زندہ رہنے دے گا۔۔۔چاہے اس سب کا مطلب اتنا ہی ہو کہ وہ آپ کو شاہ رخ کی اگلی فلم دیکھنے کے لیے سنیما ہال لے جائے گا۔ان کی بہت سے خواتین مداحوں میں وہ بیوروکریٹ بھی شامل ہیں جن کی ماں نے انھیں اس وقت تھپڑ مارا تھا جب وہ نوعمری میں، شاہ رخ خان کی فلم دیکھنے کے لیے سنیما گھر چلی گئی تھیں۔ وہ نوجوان گارمنٹ ورکر بھی شامل ہیں جو خان کی تازہ ترین فلم کو بڑی سکرین پر دیکھنے کے لیے اپنی محنت کی کمائی سے اپنے بھائیوں کو رشوت دیتی ہیں۔ وہ گھریلو ملازمہ بھی شامل ہے جس نے اپنے پادری سے جھوٹ بولا اور لگاتار چار اتوار گرجا گھر نہیں گئی تاکہ وہ ٹی وی پر شاہ رخ خان کی فلمیں دیکھ سکے۔درحقیقت شاہ رخ کے بہت سے غریب پرستاروں نے زندگی میں بہت بعد تک ان کی کوئی فلم نہیں دیکھی، اس کے بجائے وہ ان کی فلم کے گیتوں پر انحصار کرتے ہوئے اپنی پسند کو پورا کرتے رہے۔بھٹاچاریہ کہتی ہیں کہ ’خواتین کے لیے مزہ کرنا بہت مشکل ہے۔۔۔ یہاں تک کہ گانا سننا یا کسی اداکار کو سٹار کی نگاہوں سے دیکھنا بھی۔ جب ایک عورت کہتی ہے کہ وہ کسی اداکار کو پسند کرتی ہے، تو اس سے یہ سمجھا جاتا ہے کہ وہ کس شکل و شباہت کے مرد کو پسند کرتی ہے اور اس کی بنیاد پر فیصلہ کیا جاتا ہے۔‘،تصویر کا ذریعہGetty Imagesبھٹاچاریہ لکھتی ہیں کہ شاید یہ خواتین بنیاد پرست نہ ہوں، لیکن ان آسائشوں، ان سادہ خوشیوں کی تلاش میں، انھوں نے بغاوت کی ہے۔ انھوں نے شاہ رخ خان کے پوسٹر اپنے بستر کے نیچے چھپا کر رکھے، اس کے گانے سن کر اس پر رقص کیا، اور اس کی فلمیں دیکھ کر بغاوت کی۔۔۔ اور ان بغاوتوں کی وجہ سے، انھیں احساس ہوا کہ وہ زندگی سے واقعی کیا چاہتی ہیں۔مثال کے طور پر بیوروکریٹ دنیا میں اپنا راستہ خود بنانے کے لیے پرعزم تھیں کیونکہ وہ پھر کبھی شاہ رخ خان کی فلم دیکھنے کے لیے کسی سے اجازت نہیں لینا چاہتی تھیں۔ایک نوجوان خاتون گھر سے بھاگ جاتی ہے جب شاہ رخ خان کی فلم دیکھنے کے لیے چوری چھپے سینیما ہال جانے کی پاداش میں اس کی شادی ایک ایسے شخص کے ساتھ طے کر دی جاتی ہے جو  شاہ رخ کا مداح نہیں اور وہ اس کے مداح ہونے کو بھی پسند نہیں کرتا (بعد وہ فلائٹ اٹینڈنٹ بنتی ہے اور ایک ایسے شخص سے شادی کرتی ہے جو اس میں شاہ رخ خان جیسے جذبات ابھارتا ہے۔)میری دنیا میں مجھے زیادہ آزادی حاصل رہی لیکن شاہ رخ خان میرے اور میرے دوستوں کے لیے کوئی مزیدار وعدہ یا ممنوع خواب نہیں تھا۔ جب تک میں نے یہ کتاب نہیں پڑھی تھی میں کبھی اپنی والدہ اور خالہ کی تقریباً ہر جمعہ کو رات گئے شو کے لیے سنیما جانے کی خوشی میں پنہاں خاموش بغاوت کی تعریف نہیں کر سکی۔ میں اپنی خوش قسمتی سے غافل تھی۔لیکن اس کے باوجود وہ ایک ایسا دھاگہ ہے جو ہمارے مختلف قسم کے بچپن کو جوڑتا ہے۔ ایک خاتون نے کہا کہ شاہ رخ خان نے اپنے انٹرویوز کے ذریعے ان کی انگریزی بہتر بنائی۔ اور یہ بھی بات درست ہے، انھوں نے مجھے ہندی سکھائی۔بھٹاچاریہ کہتی ہیں کہ وہ اپنے وقت کے ایک آئیکون بھی ہیں اور جب سے وہ بالی وڈ میں آئے ہیں بہت کچھ بدل گیا ہے۔ ’نوجوان خواتین شاہ رخ خان سے شادی نہیں کرنا چاہتیں، وہ ان جیسا بننا چاہتی ہیں، وہ ان کے جیسی خود مختاری اور ان جیسی کامیابی چاہتی ہیں۔‘
Fun Funkar,،تصویر کا ذریعہGetty Imagesہالی وڈ فلم ’ہوم الون‘ تو آپ کو یاد ہی ہوگی۔ اب اس فلم کے مداح اپنا بچپن کا خواب پورا کر سکتے ہیں، یعنی اب وہ اس گھر میں رہ سکتے ہیں جہاں اسے فلمایا گیا تھا۔ یہ گھر سنہ 1990 کی کرسمس کلاسک فلم میں میکلسٹر فیملی کا ہے۔ یہاں بکنگ فقط ایک رات گزارنے کے لیے کروائی جا سکتی ہے۔ آن لائن کرائے کے لیے گھر فراہم کرنے والی کمپنی ایئر بی این بی پر اس بکنگ کی سہولت دستیاب ہے۔ یہ گھر امریکی شہر شکاگو میں ہے۔ اب 17 دسمبر سے یہاں ایک دن گزارنے کی بکنگ کروائی جا سکے گی جو کہ 25 امریکی ڈالر ہے۔ جن لوگوں کی درخواست قبول کی جائے گی وہ 12 دسمبر کی رات یہاں گزار سکیں گے۔ یہاں زیادہ سے زیادہ 4 افراد ٹھہر سکتے ہیں۔  اس معروف فلم میں میکؤلے کلکن نے کیون میکلسٹر کا کردار ادا کیا۔  ،تصویر کا ذریعہGetty Imagesمہمانوں کا استقبال فلم میں کیون کے بڑے بھائی کا کردار ادا کرنے والے ڈیون راٹرے (بز) کریں گے۔ جاری کردہ پریس ریلیز میں ان کے حوالے سے بتایا گیا کہ وہ کہتے ہیں کہ ’آپ کو شاید میں بطور خاص یاد نہ ہوں۔‘ لیکن ان کا کہنا ہے کہ ’میں یہاں پلا بڑھا ہوں اور میں اپنے خاندانی گھر کو حتیٰ کہ اپنے پیزا کو بھی چھٹیوں کے سیزن میں آپ کے ساتھ شیئر کرنے پر خوشی محسوس کر رہا ہوں۔‘’کوشش کریں کہ میری ایکسل نامی مکڑی اب نکل نہ سکے۔‘ یہ بھی پڑھیےخواتین بالی وڈ سٹار شاہ رخ خان کو کیوں پسند کرتی ہیںشعلے کے ’ٹھاکر‘ سنجیو کمار، جن کا لاکھوں روپے کا ادھار ہڑپ لیا گیاپی ٹی وی نے جیتی ہوئی بازی کیسے ہاری؟،تصویر کا ذریعہGetty Imagesاس کے علاوہ دیگر مراعات میں آفٹر شیو، بوبی ٹریپس اور چیخنے کے لیے شیشہ اور نوے کی دہائی کے جنک فوڈ بھی ملے گا۔ خیال رہے کہ یہ وہ اشیا ہیں جو اس فلم میں ہمیں دیکھنے کو ملیں۔ 
Fun Funkar,،تصویر کا ذریعہKALYANAD/ZEERAAZIGRABگذشتہ کئی دنوں سے بالی وڈ اداکار وکی کوشل اور اداکارہ کترینہ کیف کی شادی کی خبریں ذرائع ابلاغ میں گردش کر رہی ہیں۔  دونوں نے اب تک ان خبروں کی تصدیق نہیں کی ہے تاہم راجستھان میں حکام شادی کے موقع پر امن و امان کو برقرار رکھنے کے لیے انتظامات کر رہے ہیں۔  جمعے کو شہر سوائی مادھوپور میں ضلعی مجسٹریٹ راجندر کشن کی سربراہی میں ایک میٹنگ بلائی گئی تھی تاکہ اس شادی سے متعلق انتظامات طے کیے جا سکیں۔ اس میں ویڈنگ پلینر، ہوٹل مالکان اور پولیس حکام شامل تھے۔  راجندر کشن نے بی بی سی کو بتایا کہ ’مقامی انتظامیہ سے ملاقات کی گئی ہے۔ چوتھ کا برورا میں صفائی اور امن و امان کی ہدایات دی گئی ہیں۔ کوئی (بُرا) واقعہ نہیں ہوگا اور ٹریفک روانی میں رہے گی۔‘ اس میٹنگ میں پبلک ٹرانسپورٹ کے بارے میں بھی بات کی گئی۔ ان کا کہنا ہے کہ شادی کی تقریبات سات سے 10 دستمبر تک ہوں گی اور اس میں 120 مہمان شرکت کریں گے۔ اس دوران کورونا وائرس کی روک تھام کے انتظامات بھی کیے جائیں گے۔ راجندر کشن نے بتایا کہ ’کووڈ گائیڈلائنز پر عملدرآمد کی ہدایات دی گئی ہیں۔ مہمانوں کے لیے لازم ہوگا کہ انھیں ویکسین کی دونوں خوراکیں لگی ہوں۔ ہوٹل کی انتظامیہ ہیلپ ڈیسک لگائے گی۔ مہمانوں کو یہ ہدایت دی جا چکی ہیں۔‘ ان کے مطابق مہمانوں کے لیے ویکسین کی دونوں خوراکیں اور کورونا کے پی سی آر ٹیسٹ لازم ہوں گے۔ ویکسین کے بغیر مہمانوں کو آنے کی اجازت نہیں ہوگی۔  سوائی مادھوپور میں ایڈیشنل ڈسٹرکٹ کلیلٹر ڈاکٹر سورج سنگھ نے خط میں لکھا ہے کہ ’وکی کوشل اور کترینہ کیف کی شادی کی تقریب کے انتظامات سے قبل شائقین پر قابو، امن و امان، ممکنہ واقعات اور ضروری انتظامات کرنے کی ضرورت ہے۔‘ راجستھان کے شہر سوائی مادھوپور سے قریب 18 کلو میٹر دور ایک پہاڑی چوٹی پر چوتھ کا برورا کے مقام پر ایک 700 سال پرانا قلعہ واقع ہے جسے اب ایک ہوٹل میں تبدیل کر دیا گیا ہے۔ اس کا نام سکس سینسز فورٹ ہوٹل ہے۔ اگرچہ وکی یا کترینہ کی جانب سے اب تک اپنی شادی کا اعلان نہیں کیا گیا مگر مہمان چار دسمبر سے ہی آنا شروع ہو جائیں گے۔  یہ بھی پڑھیے کترینہ کیف کی زندگی میں اب کون ہے؟'لو میکِنگ' کے ایک منظر پر سلمان کے والد کا اعتراض، کیا سلمان کریں گے کترینہ کی شادی میں شرکت شادی کی تقریبات کے لیے ہوٹل کے کمرے چار سے 12 دسمبر تک بُک کیے گئے ہیں۔ ذرائع ابلاغ کی خبروں کے مطابق کترینہ اور وکی کوشل چھ دسمبر کو سوائی مادھوپور آئیں گے۔ ہوٹل کی انتظامیہ سے رابطہ کیے جانے پر انھوں نے ہمیں اس شادی کے بارے میں کچھ نہیں بتایا۔ پھر جب ہم نے اس قلعے میں چھ سے آٹھ دسمبر کے لیے کمرہ بُک کرنا چاہا تو انتظامیہ نے انکار کر دیا اور کہا کہ سات سے 12 دسمبر تک بکنگ نہیں ہو سکتی۔  ،تصویر کا ذریعہvicky Kaushal/Instagramایک مقامی صحافی کے مطابق مہمانوں کے علاوہ ڈرائیورز اور سکیورٹی حکام سمیت دیگر عملے کے لیے قریبی ہوٹلوں میں بکنگ کروائی گئی ہے۔ راجستھان میں اس سے پہلے بھی معروف شخصیات کی شادیاں ہوئی ہیں۔ کئی بڑی کاروباری شخصیات اور بالی وڈ کے ستاروں نے جھیلوں کے شہر اودے پور میں شادی کی ہے۔ مگر سوائی مادھوپور میں یہ اپنی نوعیت کی پہلی شادی ہوگی۔  چوتھ کا برورا فورٹ کو حال ہی میں ایک ہوٹل میں تبدیل کیا گیا ہے اور اب یہاں وکی کوشل اور کترینہ کیف اپنی شادی رچانے جا رہے ہیں۔  رواں سال اکتوبر میں اس کے افتتاح پر بالی وڈ اداکارہ ملائکہ اروڑا بھی آئی تھیں۔ خیال ہے کہ کترینہ اور وکی کے مینیجرز کی ٹیمیں بھی ہوٹل میں شادی کے انتظامات میں مصروف ہیں۔  ایک مقامی صحافی کے مطابق اس قلعے میں 48 کمرے ہیں اور ایک کمرے کا کرایہ 50 ہزار سے سات لاکھ کے درمیان ہے۔  کترینہ اور وکی کوشل کے لیے الگ الگ سویٹ بُک کیے گئے ہیں جن کا ایک رات کا کرایہ سات لاکھ روپے ہے۔ ،تصویر کا ذریعہMOhar Singh Meena/BBCایک مقامی صحافی نے ہوٹل کے ذرائع کا حوالہ دیتے ہوئے کہا ہے کہ شادی کی تقریبات سات دسمبر کو سنگیت سے شروع ہوں گی جبکہ شادی کی سب سے اہم تقریب نو دسمبر کو ہوگی۔ آٹھ دسمبر کو مہندی کی رسم نبھائی جائے گی جس کے لیے دنیا کی مشہور سوجات مہندی منگوائی گئی ہے۔  سوجات کمپنی کے ایک اہلکار نے بی بی سی کو بتایا کہ جے پور سے ایک ایونٹ کمپنی کی کال آئی تھی۔ انھوں نے کترینہ کیف کی شادی کے لیے مہندی کی بات کی تھی تاہم انھوں نے مزید تفصیلات دینے سے انکار کیا۔  شادی کے مہمانوں کی کوئی فہرست جاری نہیں کی گئی مگر خیال ہے کہ بالی وڈ، کاروبار اور سیاست کی دنیا سے کچھ معروف لوگ شرکت کریں گے۔  پولیس اہلکار راجیش سنگھ کے مطابق ’ہمیں مہمانوں کی فہرست نہیں دی گئی نہ ہی ہم نے ان سے لسٹ مانگی ہے۔ راستے پر ضروری انتظامات کیے جائیں گے۔‘میڈیا کی خبروں کے مطابق مہمانوں سے گزارش کی گئی ہے کہ اس بارے میں کوئی تفصیلات نہ دیں۔ 
Fun Funkar,،تصویر کا ذریعہJosh Family Archiveجوش کے نغمے ’مورے جبنا کا دیکھو ابھار‘ کو حکومت وقت نے فحش قرار دے کر اسے آل انڈیا ریڈیو سے نشر کرنے پر پابندی لگا دی تھییہ تحریر پہلی مرتبہ بی بی سی اردو کی ویب سائٹ پر مئی 2020 میں شائع کی گئی تھی۔ ہوا سے موتی برس رہے ہیں، فضا ترانے سنا رہی ہےجگر جگر ہے تمام صحرا، کلی کلی جگمگا رہی ہےآپ نے یہ نغمہ کہیں نہ کہیں ضرور سنا ہو گا لیکن شاید آپ یہ نہ جانتے ہوں کہ اس نغمے کا خالق وہ شخص ہے جسے دنیا شاعرِ انقلاب کے نام سے جانتی ہے۔یہ نغمہ جوش ملیح آبادی نے مشہور فلم ’آگ کا دریا‘ کے لیے تحریر کیا تھا مگر جوش کی فلمی شاعری ان کی زندگی کا ایک ایسا باب ہے جس پر نہ ادبی ناقدین نے توجہ دی اور نہ خود جوش صاحب نے اسے اہم جانا۔ جوش صاحب نے اپنی شہرہ آفاق آپ بیتی ’یادوں کی بارات‘ میں ایک باب اپنے فلمی سفر کے بارے میں تحریر کیا ہے مگر اس باب کے مطالعے سے صرف یہ معلوم ہوتا ہے کہ انھوں نے قیام پاکستان سے قبل چند برس پونا میں ڈبلیو زیڈ احمد کے شالیمار سٹوڈیوز میں گزارے اور وہاں چند فلموں کے نغمات تحریر کیے جن میں ایک رات، غلامی، شہزادی (آوارہ) اور پرتھوی راج کے علاوہ شہرہ آفاق فلم ’من کی جیت‘ شامل تھی۔ اس فلم کی موسیقی ایس کے پال نے ترتیب دی تھی۔ اس فلم کے نغمات محفوظ ہیں تاہم دیگر فلموں کے نغمات کا کوئی سراغ نہیں ملتا۔ صرف قیاس کیا جاسکتا ہے کہ جوش کے شعری مجموعوں عرش و فرش اور رامش و رنگ میں جو گیت شامل ہیں ان کا تعلق انھی گمنام فلموں سے ہے۔یہ بھی پڑھیےاردو جسے کہتے ہیں، تہذیب کا چشمہ ہےاردو شاعری کی ایک نئی صنف کا آغازغالب منٹو کی طوائف کی روشنی میںمن کی جیت میں سات نغمات شامل تھے جن میں سے چھ جوش صاحب کے اور ایک نغمہ (چھپ چھپ کر مت دیکھو) بھرت ویاس کا تحریر کردہ تھا۔ جوش صاحب کے تحریر کردہ نغمات ’من کی جیت‘ کی دستیاب فلمی کہانی میں موجود ہیں، جن کے مکھڑے کچھ یوں تھے۔،تصویر کا ذریعہMun Ki Jeet Film(1) من کاہے گھبرائے(2) نگری مری کب تک یونہی برباد رہے گی(3) مورے جبنا کا دیکھو ابھار(4) پردیسی کیوں یاد آتا ہے(5)اے چاند ترا اترانا (6) اے چاند امیدوں کو مری شمع دکھادےان نغمات میں مورے جبنا کا دیکھو ابھار اپنی خوب صورت شاعری کے باعث بہت مقبول ہوا، مگر یہ وہی نغمہ ہے جسے حکومت وقت نے فحش قرار دے کر آل انڈیا ریڈیو سے نشر کرنے پر پابندی لگا دی تھی۔ بعض نقاد اس گیت کو موضوع کے اعتبار سے ایک اعلیٰ ادب پارہ مانتے ہیں۔ اس گیت میں جوش صاحب نے نہایت عمدہ تشبیہات استعمال کی تھیں، جن کا عکس جاوید اختر کے مشہور نغمے ’ایک لڑکی کو دیکھا تو ایسا لگا‘ (فلم: 1942اے لو سٹوری) میں دیکھا جاسکتا ہے۔’من کی جیت‘ کا ایک اور نغمہ ’نگری مری کب تک یونہی برباد رہے گی ، دنیا یہی دنیا ہے تو کیا یاد رہے گی‘ فلم کی ہیروئن شاہدہ (نینا) نے گایا تھا۔ اس نغمے کا دوسرا مصرع جوش ملیح آبادی کا نہیں بلکہ یاس یگانہ چنگیزی کا تحریر کردہ تھا۔ اس گیت کی مقبولیت کے بعد یگانہ نے اس پر بہت احتجاج کیا جو صدا بہ صحرا ثابت ہوا۔دسمبر 1955 میں جوش بھارت کی سکونت ترک کر کے پاکستان آگئے۔ یہاں بہت سے فلم سازوں نے ان سے اپنی فلموں کے لیے نغمات لکھنے کے لیے اصرار کیا مگر جوش صاحب پہلو بچاتے رہے مگر جب ان کے دیرینہ دوست ہمایوں مرزا نے اپنی فلم ’آگ کا دریا‘ کے لیے ان سے نغمات لکھنے کی فرمائش کی تو وہ اس فرمائش کو نہ ٹال سکے۔ ’آگ کا دریا‘ کی بک لیٹ محفوظ ہے جس کے مطابق جوش صاحب نے اس فلم کے لیے آٹھ نغمات تحریر کیے تھے جو تمام کے تمام انگوٹھی میں نگینے کی طرح جڑے ہوئے محسوس ہوتے تھے۔ ان نغمات میں سب سے زیادہ شہرت ’اے وطن ہم ہیں تری شمع کے پروانوں میں‘ اور ’ہوا سے موتی برس رہے ہیں‘ نے حاصل کی۔ ،تصویر کا ذریعہAag ka Daryaآگ کا دریا واحد فلم ہے جس کے تمام نغمات جوش ملیح آبادی نے تحریر کیے تھےاس آخری نغمے (ہوا سے موتی برس رہے ہیں) پر انھیں بہترین نغمہ نگار کا نگار یوارڈ بھی عطا کیا گیا تھا۔ آگ کا دریا کی موسیقی غلام نبی ،عبداللطیف نے ترتیب دی تھی۔’آگ کا دریا‘ کے بعد جوش کے نغمے سے مزین جو فلم پردۂ سیمیں کی زینت بنی اس کا نام تھا ’قسم اس وقت کی‘۔ اس فلم کی موسیقی سہیل رعنا نے ترتیب دی تھی اور جوش صاحب کا جو نغمہ اس فلم کا ٹائٹل سانگ بنا اس کا پہلا مصرع تھا ’قسم اس وقت کی جب زندگی کروٹ بدلتی ہے‘۔ دلچسپ بات یہ ہے کہ جوش کے نغمے کایہ مکھڑا ان کی ایک نظم پیمانِ محکم میں شامل تھا۔ یہ نظم 1936ء میں شائع ہونے والے جوش کے شعری مجموعے ''شعلہ وشبنم ''کی پہلی نظم ہے اور اس نظم کا پہلا شعر ہے:قسم اس وقت کی جب زندگی کروٹ بدلتی ہےقسم اس سانس کی جو موت کے ہنگام چلتی ہے’قسم اس وقت کی‘ 1969 میں نمائش کے لیے پیش کی گئی۔ اس کے اگلے برس فلم ساز غلام ناصر خان اور ہدایت کار شور لکھنوی کی فلم ’چاند سورج‘ میں بھی جوش صاحب کا ایک نغمہ شامل کیا گیا۔ اس فلم کے موسیقار ناشاد تھے اور اس فلم میں جوش صاحب کا جو نغمہ شامل تھا اس کا مکھڑا تھا :نظر ملا کر چلے گئے ہیں مگر تصور میں آ رہے ہیںمری نگاہوں سے ہٹ گئے ہیں مگر امنگوں پہ چھا رہے ہیںچاند سورج جوش صاحب کی زندگی میں بطور فلمی شاعر نمائش کے لیے پیش کی جانے والی ان کی آخری فلم تھی۔،تصویر کا ذریعہQasam Us Waqt Ki’قسم اس وقت کی جب زندگی کروٹ بدلتی ہے‘ کا مصرع 1936 میں شائع ہونے والے جوش کے شعری مجموعے ’شعلہ و شبنم‘ میں موجود ہےمگر 2008 میں نمائش پذیر ہونے والی فلم ’آزاد' میں بھی جوش کی ایک مشہور نظم ’بول اکتارا‘ بطور فلمی نغمہ شامل کی گئی۔ جوش کی یہ نظم 1966 میں شائع ہونے والے ان کے شعری مجموعے ’الہام و افکار‘میں شامل ہے اور بقول ڈاکٹر ہلال نقوی کے یہ نظم جوش کے شعری سفر کے فکری اسلوب کو سمجھنے میں بڑی مدد دیتی ہے۔ یہ نظم بھارت کے مشہور گلوکار جگجیت سنگھ نے بھی گائی ہے مگر آزاد کے لیے اس کی موسیقی عباس علی خان نے ترتیب دی اور نتاشا حمیرا نے اسے اپنی آواز سے سجایا۔جوش صاحب اپنی فلمی شاعری کوکوئی اہمیت نہیں دیتے تھے۔ 1966 میں انھوں نے فلمی نغمہ نگار اور صحافی یونس ہمدم کو دیے گئے ایک انٹرویو میں کہا تھا کہ ’دراصل میں خود نہیں چاہتا تھا کہ فلموں کے لیے گیت لکھنے کے سلسلے کو جاری رکھوں کیوں کہ جو لوگ خالص ادب تخلیق کرتے ہیں انھیں بلندی سے پستی کی طرف آنا پڑتا ہے اور اس سفر کے دوران انھیں اپنے معیار کو برقرار رکھنا دشوار ہو جاتا ہے کیونکہ فلم کے دیکھنے والوں کی اکثریت عام طور پر نچلی سطح کی ذہنیت رکھتی ہے اور اس کی پسند پر ہی فلم کی کامیابی کا دارومدار ہوتا ہے۔‘اسی انٹرویو میں جوش صاحب نے یہ بات بھی بتائی تھی کہ انھوں نے کبھی کوئی نغمہ موسیقی کو سامنے رکھ کر ترتیب نہیں دیا بلکہ ہمیشہ انھوں نے فلم کی سچوئیشن کے مطابق نغمات تحریر کیے اور اب یہ ان فلموں کے ہدایت کار اور موسیقار کی ذمہ داری تھی کہ وہ انھیں موسیقی کے قالب میں ڈھالیں۔
Fun Funkar,ڈرامہ سیریل دلِ مومن کو دیکھنے والے کتنے جذباتی ہو جاتے ہیں، یہ تو ہم نہیں جانتے لیکن اس ڈرامے میں مومن کا مرکزی کردار ادا کرنے والے فیصل قریشی کہتے ہیں کہ ڈرامے کا سکرپٹ پہلی بار ہی پڑھ کر وہ اتنے جذباتی ہوئے کہ رات گئے رو پڑے تھے۔بی بی سی کے لیے صحافی براق شبیر  نے ڈرامہ دل مومن میں مایا اور مومن کے مرکزی کردار ادا کرنے والے اداکاروں مدیحہ امام اور فیصل قریشی سے گفتگو کی تو فیصل نے بتایا کہ انھیں کیسے پہلی بار اس سیریل کی آفر ہوئی جس کا سکرپٹ جہانزیب قمر کا لکھا ہوا ہے۔'میں فتور کے سیٹ پر تھا جب مجھے فون آیا کہ ایک پراجیکٹ ہے اور شہرزادے شیخ اسے ڈائریکٹ کر رہی ہیں۔ تو میں نے کہا ٹھیک ہے۔ اس سے پہلے ہمارا مقدر میں اکھٹے کام کرنے کا تجربہ بہت اچھا رہا تھا تو میں نے بڑی خوشی سے کہا کہ ہاں سکرپٹ بھیجو۔'فیصل بتاتے ہیں کہ انھیں ڈرامے کا سکرپٹ ملا تو وہ تھوڑا کنفیوز تھے۔ 'نام دل مومن تھا تو میں نے سوچا پتہ نہیں کیا ہے۔ جب میرے پاس سکرپٹ آیا اور میں نے پڑھنا شروع کیا تو رات کے ڈیڑھ بجے اٹھارہ انیس قسطوں کا سکرپٹ پڑھنے کے بعد میں نے جذباتی ہو کر میری (مہرالنسا مستقیم) کو ایک وائس نوٹ بھیجا۔ وہ بھی جذباتی ہو گئی اور ہم دونوں روئے جا رہے ہیں، پڑھے جا رہے ہیں۔' فیصل قریشی کے مطابق ڈرامے کی ڈائریکٹر شہرزادے شیخ پہلے سے ہی طے کر چکی تھیں کہ مومن کا کردار وہی کریں گے۔ لیکن مایا کا کردار نبھانے والی مدیحہ کا معاملہ تھوڑا مختلف تھا۔بی بی سی سے گفتگو میں مدیحہ امام نے بتایا کہ ان کو  دل مومن کے بارے میں جب بتایا گیا تو وہ اس وقت عشق جلیبی پر کام کر ہی تھیں۔ 'میرے پاس وقت نہیں تھا تو بات ختم ہو گئی۔ بات بھی ایسے کی گئی تھی کہ کہیں اداکار کو زیادہ امید نہ مل جائے۔'  'پھر میری شہرزادے سے ملاقات ہوئی تو انھوں نے بتایا کہ کچھ وجوہات کے باعث زارا یہ رول نہیں کر رہیں۔ پھر انھوں نے پوچھا کہ کیا تم کرو گی؟ کیوں کہ یہ ایک مختلف کردار تھا تو میں نے کہا کہ ہاں ضرور میں کروں گی۔ تو بس قسمت میں تھا۔' فیصل قریشی نے بی بی سی کو بتایا کہ ڈرامے کا شوٹ شروع ہوئے تقریباً ڈیڑھ مہینہ گزر چکا تھا جب مدیحہ شامل ہوئیں۔،تصویر کا ذریعہGeoفیصل قریشی اور مدیحہ امام اس سے پہلے بھی تین مختلف کرداروں میں ایک ساتھ کام کر چکے ہیں۔ زخم، بابا جانی، مقدر اور اب دل مومن۔ مدیحہ کہتی ہیں کہ شروع میں فیصل قریشی کے ساتھ کام کرنے کی ان کی اپنی خواہش تھی کیوں کہ وہ ایک بڑے سٹار ہیں۔ لیکن اب 'فیصل کے ساتھ کام کرنے میں مجھے بالکل کوئی مشکل نہیں ہوتی، نا ہی میں نروس ہوتی ہوں۔ مجھے کبھی یہ نہیں لگا کہ مجھے کام کرنے کا موقع نہیں مل رہا۔ نا ہی کبھی ایسا لگا کہ فیصل تو اتنے بڑے سپر سٹار ہیں تو مجھے کون دیکھے گا۔ مجھے فیصل نے کبھی روک کر یہ نہیں بولا کہ یہ ایسے نہیں بلکہ ایسے کر لو۔'  مدیحہ امام کہتی ہیں کہ ایک اور اچھی بات یہ ہے کہ 'میں نے تو فیصل کو کبھی اپ سیٹ ہوتے بھی نہیں دیکھا۔ ایسا بھی ہو جاتا ہے کہ سین خراب ہو جائے اور میں پریشان ہو جاتی ہوں تو یہ ہنس کر کہتے کہ کوئی بات نہیں دوبارہ کر لیتے ہیں۔'مدیحہ کے مطابق فیصل قریشی کے ساتھ کام کرنے سے انھیں سیکھنے کا بھی موقع ملا۔ مدیحہ کہتی ہیں ہیں کہ ان کی نظر میں مایا کا کردار کچھ مختلف تھا۔ لیکن ' فیصل نے مجھے ایک بلکل مختلف زاویے سے کردار سمجھایا لیکن مجھے اپنے اوپر اتنا غصہ آیا کہ میں نے اتنے سال کام بھی کیا، پورا سکرپٹ میں نے پڑھا۔ کیریکٹر کو سمجھا بھی۔لیکن میں یہ بات نہیں سمجھ پائی جو فیصل نے اب مجھے سمجھائی۔'فیصل قریشی کہتے ہیں کہ کچھ لکھاری ایسی باتیں لکھ دیتے ہیں کہ وہ آپ کو خود ڈھونڈنی پڑتی ہیں۔ 'اگر آپ سطحی طور پر چیزیں دیکھیں گے تو سمجھ نہیں آّتی لیکن اگر آپ تلاش کریں جو ڈرامے کا اصل مقصد ہے۔'فیصل قریشی کہتے ہیں کہ زمانہ بدلا تو ہے لیکن زمانے کے ساتھ چلنا پڑتا ہے۔ بات ہو رہی تھی کہ انھیں نئے لوگوں کے ساتھ کام کرنا کیسا لگتا ہے۔'پہلی بات تو یہ ہے جونیئر کو ٹینشن ہوتی ہے کہ سینیئر سامنے کھڑا ہے تو سینیئر کو بھی ٹینشن ہوتی ہے کہ جونیئر کے سامنے بے عزتی نہ ہو جائے۔ مطلب آپ سے جونیئر ایکٹر کو چھ صفحے کا سین یاد ہو اور سینیئر اداکار کو تین لائنیں بھی یاد نہ ہوں تو بے عزتی والی بات ہے۔ تو زیادہ فوکس کام پر ہوتا ہے۔' فیصل کہتے ہیں کہ اب'ڈیجیٹل میڈیا کا دور ہے' لیکن دل مومن کی ٹیم میں زیادہ اداکار سوشل میڈیا کی بجائے کام پر دھیان دیتے ہیں۔ 'جس دن آپ سمجھ لیں کہ آپ کو سب آتا ہے تو سمجھیں اس دن آپ کا کام رک گیا۔اب نئے اداکاروں کو بھی سمجھ آ رہی ہے کہ اگر واقعی اپنا کام دکھانا ہے تو اس سے فرق نہیں پڑتا کہ آپ سوشل میڈیا پر کتنا ہیں۔'مایا کا کردار منفی ہے یا نہیں؟ یہ بھی ایک بحث ہے۔ لیکن مدیحہ امام کے لیے یہ ایک نیا تجربہ تھا۔ مدیحہ کہتی ہیں کہ 'مجھے تھوڑی سی پریشانی تھی کیوں کہ مجھے منفی کردار سے بہت ڈر لگتا ہے۔ بہت سے لوگ مجھے کہتے تھے کہ یہ تو منفی رول خود جان بوجھ کر نہیں کرتی تو سچ یہ ہے کہ مجھے کبھی کسی نے ایسا کردار آفر ہی نہیں کیا۔'فیصل قریشی کے مطابق مایا کا کردار منفی ہے ہی نہیں۔ صرف دیکھنے کا زاویہ بدلنے کی ضرورت ہے۔ 'مایا بلکل بھی ایک منفی کردار نہیں ہے۔ کیوں کہ اگر ہم دیکھیں تو ہر انسان غلطیاں کرتا ہے اور وہ ان سے سیکھتا ہے۔'فیصل نے ایک مثال دیتے ہوئے کہا کہ 'لوگ کہتے ہیں کہ جب مایا کی ماں کو طلاق ہوئی تو وہ گلے کیوں نہیں لگی، اس نے تسلی کیوں نہیں دی۔ تو مایا کی نظر سے دیکھیں تو اس کے نزدیک وہ آزاد ہو گئی اس وقت، اس کی ماں بھی آزاد ہو گئی۔'مدیحہ کو شروع میں یہ کردار اپنانا مشکل لگا۔ وہ کہتی ہیں کہ 'میں شروع میں شہرزادے (ڈائریکٹر) کو کہتی تھی کہ یہ ایسا کیوں کر رہی ہے ، یہ غلط ہے تو وہ مجھے سمجھاتی تھیں کہ اس کردار کی نظر سے دیکھو تو وہ غلط نہیں لگے گا اور میں یہ سوچتی تھی کہ کیا سکرین پر لوگوں کو بھی نظر آئے گا کہ یہ ایسا کیوں کر رہی ہے تو ہاں اب نظر آرہا ہے اور لوگوں کو اس کردار سے ہمدردی ہو رہی ہے۔'یہ بھی پڑھیے ’جلن اور نند پر بات ہونا ہی ان ڈراموں کی کامیابی ہے‘: فہد مصطفیٰ’ڈراموں میں باوقار، اچھی عورت وہی ہے جو سمجھوتہ کرنے پر راضی ہو جائے‘ ’مجھے ماں کے کردار کرنے سے کوئی مسئلہ نہیں بشرطیکہ وہ حقیقت کے قریب ہوں‘فیصل قریشی کے لیے ایک تیس سالہ نوجوان کا کردار ادا کرنا کتنا مشکل تھا؟ اس سوال کے جواب میں انھوں نے کہا کہ دس بارہ سال پہلے 'میں نے میری ذات ذرہ بے نشان میں عمران عباس کے باپ کا رول کیا تھا۔  حالانکہ اس وقت تو میں آج سے کافی جوان تھا۔ لیکن میں تب بھی ایسے کردار کرتا تھا کیوں کہ میری کوشش ہوتی ہے کہ میں اس کیٹگری میں آ جاؤں کہ کہا جائے کہ میں نے مختلف نوعیت کے کردار کیے۔'مومن کے کردار کو اپنانے میں سکرپٹ اور ڈائریکٹر کا بھی اہم کردار تھا۔ فیصل کے مطابق مومن کی عمر سکرپٹ میں تیس سال رکھی گئی تھی اور ڈائریکٹر نے چھوٹی چھوٹی بات کا خیال رکھا۔  'شہرزادے بٹن تک دیکھتی ہے، بال کیسے ہونے چاہیئے۔ چپل تک پر انھوں نےکہا کہ یہ ہونی چاہیئے۔ ہمارے لیے بہت سی چیزیں کرنے سے پہلے آسان ہو گئی۔'ہاں، فیصل قریشی نے نیا روپ دھارنے کے لیے کچھ محنت خود بھی کی۔ 'میں نے کہا کہ میں منہ تھوڑا بدلتا ہوں۔ تھوڑے بال براؤن کیے۔ کچھ ینگ لک آئی۔' مدیحہ امام کہتی ہیں کہ اس کردار کو ادا کرنے کے لیے سب سے اہم مرحلہ وہ تھا جب انھیں اپنی چال بدلنے کو کہا گیا۔ 'مجھے بہت پہلے بتا دیا گیا تھا ڈائریکٹر کی جانب سے کہ آپ کی باڈی لینگوئیج مدیحہ کی طرح ہو ہی نہیں سکتی۔ انھوں نے مجھے کہا کہ آپ اس طرح چلیں جیسے یہ کردار ہے اور اس کی کافی تفصیل لکھی گئی تھی۔ ایک دفعہ جب مجھے اس کیریکٹر کی چال سمجھ آئی تو مجھے باقی بھی کردار سمجھنے میں آسانی ہو گئی۔'فیصل قریشی کہتے ہیں کہ انھوں نے تقریباً سات ماہ اس ڈرامے کا شوٹ کیا جس کے دوران بہت عجیب و غریب لمحات بھی آئے لیکن ٹیم میں سے کسی کی بھی دلچسپی کم نہیں ہوئی۔'اس کی وجہ سکرپٹ، ٹیم، ڈائریکٹر تھے۔'فیصل قریشی کہتے ہیں کہ ابھی اس ڈرامے میں بہت سےاہم موڑ آنے ہیں اور کریدنے کے لیے بہت کچھ باقی ہے۔ 'اگر کسی کے ذہن میں یہ سوال پیدا ہو کہ ایسا کیوں ہوا تو میرا صرف یہ جواب ہے کہ سکرپٹ رائٹر نے ہر سوال کا جواب دے رکھا ہے جو آپ کو ڈرامے میں ہی مل جائے گا۔' 
Fun Funkar,جب چارلی کلائیو کو معلوم ہوا کہ انھیں کینسر ہے تو وہ اس وقت 23 برس کی تھیںچارلی کلائیو کو جب بتایا گیا کہ ان کے دماغ میں ٹیومر ہے تو وہ روئیں نہ ہی صدمے سے زمین پر گر پڑیں جیسا کہ شاید آپ کو توقع ہو۔ اس کے بجائے انھوں نے سومو سوٹ پہنا اور اپنی بہترین دوست کو گلے لگایا۔  چارلی کلائیو کہتی ہیں کہ ’میرا پہلا ردعمل تھا کہ یہ ایسا نہیں جیسا لگ رہا ہے، کوئی بڑی چیز سامنے آئے گی اور آخر میں کوئی بہت ہی مزاحیہ سی بات ہو گی۔‘’کینسر کی تشخیص کے بعد مجھے ایسا محسوس ہوا جیسے میں نے کچھ غلط سمجھا ہو۔‘اپنے پورے علاج کے دوران چارلی مزاح تخلیق کرنے کے بارے میں سوچتی رہیں۔ یہاں تک کہ ان کی کہانی اب بی بی سی تھری کے کامیڈی ڈرامے ’برٹنی‘ کا مرکزی خیال ہے جو چارلی اور ان کی بہترین دوست ایلن نے لکھا۔ ’یہ دیوانگی ہے، بہت زبردست ہے۔ ہم دماغ کے اس ٹیومر کے ساتھ یا اس کے بغیر بھی یہاں تک پہنچنے کا راستہ تلاش کر لیتے لیکن میرے خیال میں یہ ایلن کے لیے ایک بڑی حقیقت ہے کہ ہم یہاں ہیں کیونکہ میں شروع میں یہ شو نہیں کرنا چاہتی تھی۔‘پانچ سال قبل جب چارلی 23 برس کی تھیں تو ان کے دماغ میں ایک رسولی یعنی ٹیومر کی تشخیص ہوئی جو دماغ کے نچلے حصے میں ایک جگہ تک محدود تھا یعنی پھیل نہیں رہا تھا۔ چارلی کی زندگی میں ایلن اس وقت سے تھیں جب یہ دونوں سکول میں پڑھتے تھے۔ ان دونوں کا کہنا ہے کہ کامیڈی شروع ہی سے ان کے لیے صدموں کا مقابلہ کرنے کا ایک ذریعہ تھی۔ اپنے پورے علاج کے دوران چارلی مزاح تخلیق کرنے کے بارے میں سوچتی رہیںچارلی بتاتی ہیں کہ کامیڈی مکمل طور پر ایک دفاعی ہتھیار تھا۔ ’ہم سمجھتے تھے کہ عفریت کا مقابلہ کرنے کا ایک ہی طریقہ ہے کہ اس پر ہنسا جائے۔‘ایلن کا کہنا تھا کہ ’ہم یہ نہیں چاہتے تھے کہ ایسا محسوس ہو کہ ہم نے وقت ضائع کیا یا جو ہم نے کیا وہ صرف دکھ سے متعلق تھا۔ وہ سب اپنے آپ پر کنٹرول کرنے کا ایک طریقہ تھا۔ جب آس پاس کچھ برا ہو رہا ہو تو ہنستے ہنستے آنسو نکل جانے سے تکلیف بھی بہہ جاتی ہے۔‘جب چارلی کو معلوم ہوا کہ انھیں کینسر ہے تو وہ اس وقت 23 برس کی تھیں اور نیویارک میں رہ رہی تھیں۔ ان کا کہنا ہے کہ انھیں یہ نہیں محسوس ہوا کہ وہ بیمار ہیں لیکن انھیں اس بات نے ضرور چونکایا کہ انھیں پانچ ماہ سے پیریڈ نہیں ہوئے ہیں۔ یہی وہ موقع تھا جب ڈاکٹر نے انھیں ایم آر آئی سکین کروانے کے لیے کہا اور جس کے ذریعے ٹیومر کے بارے میں معلوم ہوا۔ چارلی کا کہنا ہے کہ یہ بات فوراً ہی عیاں ہو گئی تھی کہ کوئی بھی ٹیومر کا لفظ اپنے منہ سے نہیں کہنا چاہتا تھا اس لیے انھوں نے اس کا ایک نام رکھنے کا فیصلہ کیا۔ ’برٹنی ایک ایسا مشہور نام تھا جس کو سن کر تفریح اور دل پھینک قسم کے تصورات ذہن میں آتے ہیں۔ گلوکارہ برٹنی سپیئرز وہ شخصیت ہیں جو بڑی مصیبتوں سے گزری ہیں اور ایک ٹیومر کے لیے یہ نام مجھے مناسب محسوس ہوا۔‘’بظاہر ایسا لگتا ہے کہ آپ ان کی بے عزتی کر رہے ہیں لیکن میرا مقصد یہ نہیں تھا۔ ہم نے برٹنی کے بارے میں کبھی تضحیک آمیز گفتگو نہیں کی۔ وہ بس ویسے ہی میرے ذہن میں آ گئی تھیں اور یہ ہم نے طے کیا کہ وہ اس سفر میں ہمارے ساتھ رہیں گی۔‘اپنی 15 سال کی دوستی کے دوران چارلی اور ایلن اکثر مشترکہ طور پر کامیڈی لکھنے کے بارے میں بات کرتی رہتی تھیں لیکن دونوں کو یہ نہیں معلوم تھا کہ اس کامیڈی کا مرکزی خیال کیا ہو گا۔ دونوں نے پانچ سال قبل آرٹ کے مشہور میلے ایڈنبرا فرینج کے لیے برٹنی پر لکھنے کی پہلی کوشش کی تھی۔ ایلن بتاتی ہیں کہ ’لوگ ہمارے شو سے باہر آ کر کہتے تھے کہ یہ کیسی پاگل پن والی کہانی ہے۔ تم لوگوں کو اس کا خیال کیسے آیا اور ہم کہتے تھے کہ یہ سب گزشتہ دو مہینوں میں ہوا لیکن اس وقت سے اب تک ہم نے مصنفین کی حیثیت سے بہت کچھ سیکھا ہے۔‘اب یہ دونوں 28 سال کی ہو چکی ہیں اور انھیں اچھی طرح اندازہ ہو چکا ہے کہ دماغ میں رسولی یا ٹیومر سب لوگوں کے لیے مزاح نہیں ہو سکتا لیکن ٹیومر پر زور دینا اصل میں ان کی کامیڈی کا حصہ نہیں بلکہ ان کی کامیڈی ٹیومر کی وجہ سے پیدا ہونے والے حالات اور صورتحال سے متعلق ہے۔ ایلن نے سمجھاتے ہوئے کہا ’ہم یقیناً اسے ایسے نہیں پیش کر رہے کہ آئیے دماغ کے ٹیومر کے بارے میں پانچ مزاحیہ باتوں کا ذکر کرتے ہیں جو زندگی تبدیل کر سکتی ہیں۔‘’میرے خیال میں اگر ہم برٹنی کے بارے میں نہیں لکھ رہے ہوتے اور ہم جس تجربے سے گزرے ہمیں لکھنے کے لیے کچھ اور مل جاتا لیکن ہم نے یہ شعوری فیصلہ کیا کہ ہمیں یہی لکھنا ہے کیونکہ ہم ہی وہ لوگ ہیں جو یہ لکھ سکتے ہیں۔‘ایلن اور چارلی اب 28 سال کی ہو چکی ہیں اور ان کا کہنا ہے کہ ان کی کامیڈی ٹیومر کی وجہ سے پیدا ہونے والے حالات اور صورتحال سے متعلق ہےچارلی کہتی ہیں کہ اس میں بہت کچھ ایسا ہے جو بہت سنجیدہ ہے۔ اس تحریر کا زیادہ حصہ دکھ سے بھرا ہوا ہے ’لیکن میرے خیال میں ہماری دوستی اور تعلق کی وجہ سے ٹیومر کے بارے میں ہماری سوچ اس کامیڈی کو پیدا کرتی ہے۔‘برٹنی وہ پہلی کامیڈی ہے جو ان دونوں کی مشترکہ کاوش ہے۔ اسے ان کی دوسری کوشش بھی کہا جا سکتا ہے اگر آپ سیکنڈری سکول کے دنوں میں ان کی تحریر ’فائنڈنگ ایمو‘ کو بھی شامل کر لیں۔ ابتدائی طور پر ان دونوں نے برٹنی کو ایڈنبرا فرینج کامیڈی فیسٹول کے لیے لکھا تھا لیکن بعد میں اپنے سکرپٹ کو ٹی وی کے مطابق ڈھال لیا جو چارلی کے مطابق خاصا جذباتی مرحلہ تھا۔ ’اُن لمحات میں واپس جانا تکلیف دہ اور عجیب سا تھا۔ ٹی وی کے لیے ہمیں اپنے سکرپٹ کو زیادہ لطیف اور غیر محسوس انداز میں ڈھالنا پڑا۔‘خوش قسمتی سے ٹیومر کو ایک کامیاب آپریشن کے ذریعے نکال دیا گیا تھا اور چارلی کو بتا دیا گیا تھا کہ اب وہ خطرے سے باہر ہیں۔ اس لیے اب وہ برٹنی کے بارے میں ماضی کے قصے کے طور پر بات کر سکتی ہیں۔ اپنے ٹیومر برٹنی کے بارے میں بات کرتے ہوئے وہ کہتی ہیں کہ ان کے ’جذبات کو بے حس کر دینا‘ اس کی سب سے خطرناک علامت تھی۔  ’میں ایک سال سے زیادہ عرصے تک بے حسی کی کیفیت میں رہی۔ آج میں پیچھے مڑ کر دیکھتی ہوں تو میں اس عرصے میں بہت لا پرواہ ہو گئی تھی اور ایسی چیزوں کے پیچھے دوڑ رہی تھی جو آسانی سے نہیں ملتیں۔‘ ان کی دوست ایلن نے بھی اس بات کو محسوس کیا تھا۔’جب میں چارلی سے ملنے نیویارک گئی تو مجھے اندازہ ہوا تھا کہ وہ خاصی لاپروائی اور بے فکری سے زندگی گزار رہی تھیں لیکن میں چونکہ کسی بڑے شہر میں پہلے کبھی نہیں رہی تھی تو میں نے سوچا یہ نیویارک والی چارلی ہے۔‘ایلن کہتی ہے کہ شکر ہے کہ اب انھیں اپنی بہترین دوست واپس مل گئی ہے اور ایک کاروبار میں شراکت داری کے باوجود دونوں کی دوستی ہمیشہ کی طرح برقرار ہے۔ ’14 سال کی عمر میں چارلی ہمیشہ کہتی رہتی تھیں کہ اداکاری ہمارا مستقبل ہے اور وہ ایک زبردست اور شاندار طریقے سے ہم دونوں پر یقین کرتی تھیں۔‘’لہذا یہ ایک خواب کی طرح ہے جو پورا ہو گیا لیکن کیونکہ ہم ایک خاص تجربے سے گزرے ہیں تو یہ اس طرح ہے کہ جب تک ہم ایک دوسرے کے ساتھ ہیں سب ٹھیک رہے گا۔ شکر ہے کہ ابھی تک ہم ساتھ ہیں۔‘
Fun Funkar,،تصویر کا ذریعہHype PRکترینہ کیف اور وکی کوشل رشتہ ازدواج میں بندھ گئے ہیں اور اس کا بظاہر سب سے زیادہ لطف سوشل میڈیا صارفین اٹھا رہے ہیں جہاں میمز کا تانتا بندھ چکا ہے۔ سلمان خان کی کترینہ کیف کے لیے پسندیدگی ایک عرصے تک میڈیا میں زیرِ بحث رہی ہے اور کئی مواقع پر یہ بھی کہا جاتا کہ بس اب تو شادی ہو گی ہی۔ ایسا ہی کچھ رنبیر کپور اور کترینہ کیف کے بارے میں بھی کہا جاتا رہا، لیکن معاملہ یہاں تک کبھی نہیں پہنچا اور اب کترینہ اور وکی کی شادی ہو گئی ہے۔ کترینہ کے ’دوست‘ سلمان خان خود تو اس شادی میں شریک نہیں ہوئے لیکن خبر ہے کہ سلمان خان کے محافظ شیرہ نے اس موقع پر سکیورٹی کا بندوبست کیا تھا۔ سلمان 'دبنگ ٹور' کے لیے اپنی ٹیم کے ساتھ اسی شام سعودی عرب کے شہر ریاض کے لیے روانہ ہو گئے ہیں۔ جس قلعے میں شادی ہوئی اس کے ارد گرد تمام ہوٹل اور دھرمشالائیں بُک تھیں جہاں سکیورٹی گارڈز اور باؤنسرز کو رکھا گیا تھا۔ اس کے علاوہ راجستھان پولیس نے سو سے زیادہ باؤنسرز کی خدمات حاصل کی تھیں۔ اس شاندار موقعے پر دولہا اور دلہن کے لیے محل کے خصوصی کمرے لیے گیے تھے۔ کترینہ کو رانی پدماوتی کے مخصوص کمرے میں جبکہ وکی کوشل کو راجا مان سنگھ کے کمرے میں ٹھہرایا گیا۔ محل کے ایسے ایک کمرے کا ایک رات کا کرایہ سات لاکھ روپے ہے۔ جے پور انٹرنیشنل ایئر پورٹ سے محل ڈھائی گھنٹے کی ڈرائیو پر ہے۔ ،تصویر کا ذریعہHype PRشادی میں صرف 120 مہمانوں کو مدعو کیا گیا تھا جن میں کرن جوہر، فرح خان، نیہا دھوپیا، ان کے شوہر انگد بیدی کبیر خان اور ان کی بیگم منی ماتھر اور گرداس مان شامل تھے۔ صمیم حسن نے تھری ایڈیٹس کا وہ منظر شیئر کیا جس میں عامر خان اور اُن کے دوست بن بلائے مہمان بن کر ایک شادی میں چلے جاتے ہیں۔ اُنھوں نے لکھا کہ یہ سلمان خان اور رنبیر کپور کی کترینہ کیف کی شادی سے لیک ہونے والی تصویر ہے۔ ،تصویر کا ذریعہTwitterاس موقع پر کچھ لوگ ایسے بھی تھے جنھیں سلمان خان کے ساتھ ساتھ اپنا ’دکھ‘ بھی یاد آتا رہا۔ وہاب علی نے لکھا کہ 'کترینہ کی بھی شادی ہو گئی، بس میں اور سلمان خان رہ گئے۔' ،تصویر کا ذریعہTwitterایک اور صارف نے میم شیئر کی اور لکھا کہ سلمان خان، ارباز خان، اور سہیل خان کترینہ کیف اور وکی کوشل کی شادی میں گھسنے کی کوشش کر رہے ہیں۔ ،تصویر کا ذریعہTwitterایک اور صارف نے لکھا کہ سلمان خان کترینہ کی شادی میں سکیورٹی گارڈ بن کر جائیں گے تاکہ اُنھیں کوئی روک نہ سکے۔ واضح رہے کہ سلمان خان کو مبینہ طور پر اس شادی میں مدعو نہیں کیا گیا تھا۔ سلمان خان اور رنبیر کپور کی ٹرولنگ پر منیشا مکھرجی نامی ٹوئٹر صارف نے لکھا کہ کترینہ کیف سلمان خان اور رنبیر کپور کی سابق (گرل فرینڈ) کے علاوہ بھی بہت کچھ ہیں، سو اب وقت ہے کہ لوگ اپنی فضولیات بند کر دیں۔ ،تصویر کا ذریعہTwitterاس شادی کے بارے میں بے حد رازداری برتی گئی تھی اور ممبئی کی فلم انڈسٹری سمیت نامور کاروباری اور سیاسی شخصیات اس میں شریک ہوئیں، تاہم ان سب سے کہا گیا تھا کہ وہ کسی سے اس کا ذکر نہ کریں۔ یہاں تک کہ میڈیا اطلاعات کے مطابق مہمانوں سے کہا گیا تھا کہ وہ تقریبات کے بارے میں عوامی سطح پر معلومات نہ جاری کریں۔ 
Fun Funkar,،تصویر کا ذریعہGetty Imagesگیارہ دسمبر 2021، یہ ’صاحب‘ کی پہلی سالگرہ ہے جو سائرہ بانو اکیلے منا رہی ہیں۔ جب بالی وڈ کے اس جوڑے کی  11 اکتوبر 1967 میں شادی ہوئی تو اس وقت سائرہ بانو کی عمر 22 سال اور دلیپ کمار 44 برس کے تھے اور پھار اس کے بعد ان کا تقریباً 54 برس کا ساتھ رہا۔  دلیپ کمار اور سائرہ بانو کے عشق کی کہانی کسی اساطیری داستان سے کم نہیں۔ ممبئی کے علاقہ پالی ہل کو اس لیے بھی ممتاز حیثیت حاصل رہی ہے کہ یہاں دہائیوں سے دلیپ کمار اور سائرہ بانو کا بنگلہ واقع ہے۔ یہاں سال میں تین بار کیک کاٹا جاتا: 11 دسمبر کو صاحب کے جنم دن پر، 23 اگست کو سائرہ بانو کی سالگرہ کے دن اور پھر 11 اکتوبر کو ان کی شادی کی سالگرہ کے موقعے پر۔  گزرے ہوئے وقتوں میں 11 دسمبر کا دن بالی ووڈ میں ایک تہوار کی حیثیت رکھتا تھا جہاں پالی ہل کے اس مرکز عقیدت واحترام میں ہر ستارہ اپنے سورج کے گرد گردش کرتا دکھائی دیتا۔  اِس دن پر عموماً بالی وڈ کی کہکشاں کا عجب سماں ہوتا لیکن سائرہ بانو کی زندگی میں یہ پہلا 11 دسمبر ہے جب وہ غمزدہ اور اُداس ہیں۔ پالی ہل کے اس بنگلے میں کئی دن سے قرآن خوانی ہو رہی ہے۔ دلیپ صاحب کی زندگی میں بھی اس گھر کا معمول رہا ہے کہ جمعے کے روز مدرسے سے جواں سال حافظ قرآن آتے جن سے صاحب بلند آواز میں قرآن کی تلاوت سنا کرتے تھے۔ یہ نو دسمبر 2011 کا دن تھا جب میں اپنے دوستوں، اداکار سہیل احمد ’عزیزی‘ اور گلوکار رفاقت علی خاں کے ساتھ دلیپ کمار اور سائرہ بانو سے ملاقات کرنے ان کے ہاں گیا تھا۔  دلیپ صاحب نے سفید کرتے اور تہمد کے اوپر  شال اوڑھ رکھی تھی۔ یہ بھی جمعے کا دن تھا اور صاحب اس روز بھی قرآن کی تلاوت سُن رہے تھے۔ قرآن خوانی کے بعد دلیپ کمار نے ہمیں شرفِ گفتگو بخشا۔ ،تصویر کا ذریعہGetty Imagesوہاں گزرے لمحات زندگی کی بہترین یادوں میں سے ہیں۔ مجھے یاد ہے اس نشست میں دلیپ کمار اور سائرہ بانو بالِ جبریل سے اقبال کا یہ کلام بار بار دہرا رہے تھے کہ: کھول آنکھ، زمیں دیکھ، فلک دیکھ، فضا دیکھ مشرق سے ابھرتے ہوئے سورج کو ذرا دیکھ  دلیپ کمار کی قبر سانتا کروز قبرستان میں ہے جہاں محمد رفیع، مدھوبالا، مینا کماری، مجروح سلطان پوری اور کے آصف بھی دفن ہیں۔ محمد رفیع اور مدھوبالا کی قبریں پکی بنائی گئی تھیں لیکن بعدازاں ان کی پکی قبروں کو توڑ دیا گیا۔ وجہ یہ بتائی گئی کہ شریعت میں پکی قبر منع کی گئی ہے۔ سائرہ بانو چاہتی ہیں کہ صاحب کی قبر پر چھاؤں رہے، اس لیے 11 دسمبر کو ان کی کچی قبر پر ایسا پودا لگایا جائے گا جو سایہ دار ہو۔ سائرہ بانو کی خواہش تھی کہ صاحب کی قبر ان کے اس بیٹے کی قبر کے ساتھ بنائی جائے جو مردہ پیدا ہوا تھا۔ سائرہ بانو اور دلیپ کمار کا یہ اکلوتا بیٹا تھا جسے یاد کرتے ہوئے سائرہ بانو کہتی ہیں ’میرا بیٹا شاہ رخ خان کی طرح تھا۔‘راقم نے جب دلیپ کمار کی سالگرہ کے حوالے بات کرنے کے غرض سے جب ممبئی رابطہ کیا تو سائرہ بانو کے سیکرٹری مرشد نے بتایا کہ ان کی طبیعت ناساز ہے۔ ’اگر آپ کل ٹیلی فون کریں تو کوشش کروں گا کہ آپ کی بات ہو جائے‘ تاہم مرشد نے یہ بھی کہا کہ آپ صاحب کی سالگرہ کے حوالے سے بات ضرور کیجیے لیکن ایسے سوال سے گریز کیجیے جن سے سائرہ بی غمزدہ اور اداس ہو جائیں۔  یہ سنتے ہوئے میں گہری سوچ میں ڈوب گیا کہ سائرہ بانو سے دلیپ کمار کے حوالے سے کیا پوچھا جائے کہ وہ غمزدہ اور اداس نہ ہوں۔،تصویر کا ذریعہGetty Imagesدلیپ کمار کے انتقال پر شاہ رخ خان سائرہ بانو کے ساتھجہاں فلمی شادیوں میں کامیابی کی شرح کم ہے وہیں دلیپ کمار اور سائرہ بانو کا ساتھ ایک مثالی رشتہ ہے۔ بر صغیر کی سب سے حسین عورت کا خطاب پانے والی سائرہ بانو نے اپنے صاحب کی آخری سانس تک داسیوں کی طرح خدمت کی اور زندگی کے ہر اتار چڑھاؤ میں ان کی طاقت بنیں۔ سائرہ بانو چونکہ بیمار ہیں اور ٹیلی فون پر لمبی بات نہیں کر سکتی تھیں تو اس لیے انھوں نے واٹس ایپ پر مختصر گفتگو کے علاوہ بی بی سی اردو کے بھیجے گئے سوالات کا جواب تحریری طور پر بھی دیا۔ سائرہ بانو نے بتایا کہ دنیا کے بہترین اداکار کی شریک حیات ہونا ہمیشہ ان کے لیے باعث فخر رہا۔ انھوں نے بتایا کہ محض بارہ سال کی عمر میں وہ یہ فیصلہ کر چکی تھیں کہ وہ دلیپ کمار سے ہی شادی کریں گی۔ یہ ایک بہت بڑا خواب تھا جسے حقیقت کا روپ ملا۔ ان کا کہنا تھا کہ وہ خود کو بہت خوش نصیب سمجھتی ہیں کیونکہ کسی انسان کی تمام حسرتیں پوری نہیں ہوتیں جبکہ ان کی کوئی حسرت باقی نہیں رہی۔ سائرہ بانو کی پرورش لندن میں ہوئی لیکن ان کی والدہ کی خواہش تھی کہ وہ اپنی مشرقی اقدار نہ بھولیں۔ اس مقصد کی تکمیل کے لیے سالانہ چھٹیوں میں وہ اپنے بچوں کو پورے یورپ کی سیر کرواتیں اور آخر میں انڈیا میں طویل قیام کرتیں۔  سائرہ بانو نے بتایا کہ بچپن میں جب وہ لندن میں تھیں تو انھیں شدت سے فلمی میگزینز کے تازہ شماروں کا انتظار رہتا تھا۔ حالانکہ اس وقت دیو آنند، راج کپور اور شمی کپور بھی بڑے سٹارز تھے لیکن انھیں لگتا تھا کہ انڈین فلم انڈسٹری میں صرف ایک ہی ہیرو ہیں۔۔۔ دلیپ کمار۔ سائرہ بانو نے غمزدہ لہجے میں کہا کہ ’میں اس حوالے سے تو خوش نصیب ہوں ہی کہ جس کی خواہش کی ،اسی کے ساتھ زندگی گزاری لیکن اس حوالے سے زیادہ خوش نصیب ہوں کہ مجھے ایک ہی انسان میں ساری خوبیاں ملیں۔‘دلیپ کمار سے سائرہ بانو کی پہلی ملاقات بارہ برس کی عمر میں ہوئی تاہم تفصیلی ملاقات فلم ’مغلِ اعظم‘ کے سیٹ پر ہوئی تھی جب وہ اپنی والدہ اور ان کی لندن سے آئی سہیلیوں کے ہمراہ فلم کی شوٹنگ دیکھنے کے لیے گئی تھیں۔ یہی وہ ملاقات تھی جس میں سائرہ بانو نے اپنی زندگی کا ’اہم ترین فیصلہ‘ کیا تھا۔  اس دن کو یاد کرتے ہویے سائرہ بانو بتاتی ہیں کہ جب وہ سٹوڈیو پہنچیں تو ’پیک اپ‘ ہو چکا تھا جبکہ دلیپ کمار سفید رنگ کے سادہ سے لباس میں کھڑے تھے۔ صاحب کی اُسی سادگی پر وہ دل ہار گئیں۔’صاحب نے ہمیں دیکھا تو بتایا کہ میری عکسبندی تو آج مکمل ہو گئی لیکن اندر قوالی کی ریکارڈنگ ہو رہی ہے، وہ دیکھ لیں۔‘،تصویر کا ذریعہBLOOMSBURY BOOKSسائرہ بانو نے بتایا کہ ’سب لوگ قوالی سے لطف اندوز ہو رہے تھے اور میں دلیپ صاحب کی شخصیت کا جائزہ لے رہی تھی۔ اُس کمسنی میں بھی مجھے یہ اندازہ ہو گیا تھا کہ یہ کچھ الگ ہیں، ان میں کچھ خاص ہے۔ اس دن کے بعد میں صرف دلیپ صاحب کے بارے میں ہی سوچا کرتی۔‘وہ بتاتی ہیں کہ صاحب جدید رجحانات کا علم رکھتے تھے اور ان کی ’ڈریسنگ سینس‘ بہت اچھی تھی لیکن اس کے باوجود وہ سادہ کپڑے پہننا پسند کرتے تھے۔ سائرہ بانو نے کہا کہ ’میری اور صاحب کی شادی 1967 میں ہوئی تھی، اس وقت تک زمانے نے دیکھ لیا تھا کہ دلیپ کمار پروردگار کی کس نعمت کا نام ہیں۔‘  سائرہ بانو بتاتی ہیں کہ یوسف خان سے دلیپ کمار بننے والے نوجوان کو اداکاری میں کوئی دلچسپی نہیں تھی۔ جب انھیں پہلی بار فلم کی آفر ہوئی تو انھوں نے خود کو ’ناتجربہ کار‘ قرار دیتے ہوئے معذرت کر لی لیکن دیویکا رانی کی حوصلہ افزائی کے بعد انھوں نے یہ چیلنج قبول کر لیا۔  دیویکا رانی کے اعتماد اور بالی وڈ کے پہلے ’کمار‘ اشوک کمار کی سنگت نے دلیپ کمار کے اندر چھپے فنکار کو نکال کر سِلور سکرین پر سجا دیا۔ دلیپ کمار کے اداکاری میں قدم رکھنے سے پہلے اشوک کمار ایک جانے مانے اداکار تھے اور دلیپ کمار کو ادکاری کی نوک پلک سنوارنے میں ان کی کافی معاونت رہی تاہم بہت جلد ہی خود اشوک بھی دلیپ کمار کی اداکاری اور ذہانت کے معترف ہو گئے۔ سائرہ بانو بتاتی ہیں کہ بالی وڈ کے لیے دلیپ صاحب کا سب سے بڑا کارنامہ یہ ہے کہ انھوں نے برصغیر کی فلم کو تہذیب بخشی۔ ،تصویر کا ذریعہMUGHAL-E-AZAM’جب ہندوستان میں فلم آئی تو اس سے منسلک ہونے والے فنکاروں کا تعلق تھیٹر سے تھا، چونکہ ان فنکاروں کی ریاضت تھیٹر کی تھی اس لیے ان کی باڈی لینگوئج اور ڈائیلاگ ڈلیوری لاؤڈ تھی۔‘ان کے مطابق دلیپ کمار وہ پہلے فنکار تھے جنھوں نے تھیٹر اور فلم کی اداکاری کے فرق کو واضح کرتے ہوئے فلم کو فلم کی اداکاری دی تھی۔ ’یہ بھی سچ ہے کہ وہ کسی ادارے میں باقاعدہ اداکاری سیکھنے نہیں گئے اور انھوں نے اپنا ہی انداز تخلیق کیا۔ لوگ ’میتھڈ ایکٹنگ‘ کی بات کرتے ہیں۔ ابھی یہ اصطلاح انڈیا یا بیرونی دنیا میں مروج نہیں ہوئی تھی مگر دلیپ صاحب برسوں پہلے اسے متعارف کروا چکے تھے۔‘ اپنی سوانح عمری میں دلیپ کمار لکھتے ہیں کہ انھوں نے اُن مغربی فلموں سے بہت کچھ سیکھا جو انھوں نے نوجوانی میں ’بمبئے ٹاکیز‘ میں دیکھی تھیں۔ گو کہ دلیپ کمار مغربی اداکاروں سے بہت متاثر تھے تاہم ان کی اداکاری پر کسی مغربی ایکٹر کی چھاپ دکھائی نہیں دیتی تھی۔ یہ بھی پڑھیے’دلیپ کمار کی محبوبہ، دوست اور جیون ساتھی سبھی کچھ سائرہ بانو ہی تو تھیں‘’تم آج تک کے عظیم فنکار ہو‘جب دلیپ کمار انگریزوں کے لیے سینڈوچ بناتے  بناتے جیل پہنچ گئےانھوں نے اداکاری میں ’رئیل ازم‘ یا حقیقی جذبات متعارف کروائے اور کردار کی ضرورت کے مطابق ان کی باڈی لینگوئج اور احساسات سے بھرپور لب و لہجہ برصغیر کی فلمی اداکاری میں ایک پیمانا قرار پایا۔  سائرہ بانو بتاتی ہیں کہ دلیپ صاحب نے خود اپنے اوپر یہ اصول لاگو کر رکھا تھا کہ ایک وقت میں وہ ایک ہی فلم میں کام کریں گے اور ہمیشہ اس بات پر کاربند رہے۔  'اس سے یہ ہوتا تھا کہ ایک وقت میں ان کی توجہ کسی ایک کام پر ہی مرتکز رہتی تھی۔' ،تصویر کا ذریعہTWITTER/@THEDILIPKUMARاپنی خوشگوار یادیں شیئر کرتے ہوئے سائرہ بانو نے بتایا کہ صاحب کھانے میں بہت عمدہ ذوق رکھتے تھے۔ ’وہ تخلیق کار تھے سو انھوں نے بہت سی  تراکیب بھی خود بنائی تھیں۔ انھیں سُوپ بہت پسند تھا اور مختلف قسم کے سوپ انھوں نے خود متعارف کروائے تھے۔ ان کی پسندیدہ ڈشوں میں بریانی، پلاؤ اور آلو گوشت سرِ فہرست تھے۔‘  سائرہ بانو نے کہا کہ کرہ ارض پر دلیپ کمار جیسے انسان بہت ہی کم آئے ہوں گے۔ ’بطور ایک اداکار اور دانشور تو ہم سب ان کی عظمت سے آگاہ ہیں مگر میں سمجھتی ہوں کہ اصل بات ان کی وہ بےنظیر شخصیت ہے جو رنگ ونسل، مذہب و ملت اور ممالک سے زیادہ کشادہ اور وسیع وعریض تھی۔‘’ان کی ہنسی اتنی اچھی، معصومانہ اور بے داغ تھی جیسے گود میں کھیلنے والے کسی معصوم اور انتہائی پیارے سے بچے کی ہوتی ہے۔ ان کی آنکھیں ایسے خلوص اور دیانت سے بھری ہوئی ہیں جیسے کسی بہتی ہوئی خوبصورت ندی کا پانی صاف ستھرا اور انتہائی شفاف ہوتا ہے۔‘
Fun Funkar,،تصویر کا ذریعہSOCIAL MEDIA'مہر النساء یہ تم پہنو گی؟' نند نے حیران ہو کر پوچھا۔'ہاں، کیوں نہیں پہن سکتی؟ میرے بیٹے کی منگنی ہے۔'یہ آخری جملہ ہم ٹی وی کے ڈرامہ سیریل 'دوبارہ' میں حدیقہ کیانی کا ہے جو مہرو نامی ایک ایسی ماں کا کردار ادا کر رہی ہیں جن کی شادی بہت کم عمری میں ہوتی ہے اور پھر شوہر کے انتقال کے بعد انہیں احساس ہوتا ہے کہ انہوں نے بہت عمر دوسروں کی مرضی سے بتا دی۔ لیکن اپنی مرضی سے زندگی گزارنے کے عمل کی شروعات میں انھیں روایتی جملے سننا پڑتے ہیں جن میں انہیں بیوہ ہونے کا احساس دلاتے ہوئے بتایا جاتا ہے کہ اس عمر میں کس طرز کے کپڑے اور رویے اپنانے چاہیے، یہاں تک کہ اپنے بیٹے کی شادی میں کس طرح تیار ہونا چاہیے۔خواتین کی عمر اور خوش لباسی کی اس بحث نے مسلم لیگ ن کی نائب صدر مریم نواز شریف کی اپنے بیٹے جنید صفدر کی شادی کی تصاویر منظر عام پر آنے کے بعد ایک نیا رخ اختیار کر لیا ہے۔ مریم نواز کی جانب سے اس تقریب کو نجی معاملہ قرار دینے کے باوجود سوشل میڈیا پر پہلے ان کے گانے اور اب ان کے پہناوے زیر بحث ہیں۔ ،تصویر کا ذریعہSOCIAL MEDIA'لو، بھلا یہ عمر ہے مریم کی ایسے سجنے سنورنے کی'مریم نواز کے بیٹے کی شادی کی تقریبات پر ان کی تصاویر سوشل میڈیا پر آئیں تو بھانت بھانت کے مشورے اور خیالات سامنے آئے۔ بہت سے لوگوں کی جانب سے مریم نواز سے متعلق کہا گیا کہ پیسہ آنے سے پہناوے کا ڈھنگ نہیں آ جاتا تو کسی نے لکھا کہ 'لو بھلا یہ عمر ہے مریم کی ایسے سجنے سنورنے کی۔'یہاں یہ واضح کرنا ضروری ہے کہ تنقید کے ساتھ ساتھ مریم نواز کی خوش لباسی کی تحسین کے پیغامات کی بھی سوشل میڈیا پر بہتات تھی۔ تنقید اور تحسین کے اس دائرے میں سیاسی وفاداریوں کا کتنا کردار تھا، اس پر بحث مقصود نہیں۔ بلکہ اصل سوال یہ ہے کہ پاکستانی معاشرے میں خواتین سے ایک مخصوص طرز عمل کی توقعات کیوں ہیں؟ اس سے بھی اہم سوال یہ ہے کہ انفرادی طرز عمل کو تنقید کا نشانہ بنانا کیوں ضروری ہوتا ہے؟’مریم اچھا گا لیتی ہیں مگر وہ جنید صفدر کے قریب تر بھی نہیں‘نانی کا رشتہ اور عمر کا ’طعنہ‘خواتین کی عمر آخر اتنا بڑا ’مسئلہ‘ کیوں؟ٹوئٹر کی ایک صارف، جو ڈریگانوو کے نام سے جانی جاتی ہیں، نے مریم نواز کی ایک تصویر پر لکھا کہ 'دو قسم کی ساسیں ہوتی ہیں۔ ایک ہوتی ہیں نارمل جو دلہے کی گریس فل (پروقار) ادھیڑ عمر ماں کی طرح پیش آتی ہیں اور ایک وہ جو چاہتی ہیں کہ دلہن ان کے سامنے پھیکی نظر آّئے۔ ان کی خواہش ہوتی ہے کہ وہی ساری تقریب کی نگاہ کا مرکز بنیں۔'ڈریگانوو نامی اس صارف نے اپنی پہلی ٹویٹ کچھ گھنٹوں بعد حذف کر دی اور اس کی وجہ بیان کرتے ہوئے لکھا ہے کہ انھیں کافی تنقید کا سامنا کرنا پڑا، پاکستانی معاشرے کی اس سوچ کی عکاسی کی جس کے مطابق ادھیڑ عمر خواتین کو ایک مخصوص طرز کا ہی لباس پہننا چاہیئے کیوں کہ یہ عمر اور رشتے کا تقاضا ہوتا ہے۔،تصویر کا ذریعہTWITTER/@_Dragunovاس سوچ کا دوسرا رخ سوشل میڈیا پر ان پیغامات کی شکل میں سامنے آیا جن میں نا صرف مریم نواز کی تعریف کی گئی بلکہ اس سوچ کو بھی نشانہ بنایا گیا جو خواتین اور مرد حضرات کو مختلف پیمانوں سے ناپتا ہے۔ اریبہ شاہد نے لکھا کہ اگر مریم نواز ان تصاویر میں جوان نظر آ رہی ہیں تو اس میں حرج ہی کیا ہے۔ انھوں نے دعوی کیا کہ وزیر اعظم عمران خان بھی تو بوٹوکس کا استعمال کرتے ہیں۔'سیاسی اختلافات ایک طرف لیکن ہم خواتین کے لیے مردوں کی نسبت مختلف پیمانہ کیوں رکھتے ہیں؟'،تصویر کا ذریعہTWITTER/@AribaShahidکنول احمد کہتی ہیں کہ کسی کو خواتین کے اچھے دکھنے سے کیا مسئلہ ہو سکتا ہے؟ 'یہ ضروری نہیں کہ ایک خوش لباس عورت کسی سے مقابلہ ہی کر رہی ہو جب وہ دراصل صرف اپنی پسندیدہ لال لپ سٹک لگانا چاہتی ہے۔'،تصویر کا ذریعہTWITTER/@kanwalfulصارف مہرین کسانہ نے لکھا کہ مریم نواز نے کم عمری میں شادی کی، اپنا خیال رکھا اور اب وہ ان تصاویر میں لطف اندوز ہوتے نظر آ رہی ہیں تو اس میں برا کیا ہے۔ جب کہ ایشا نے لکھا کہ جب ایک مرد کم عمر خوبصورت لڑکیوں میں توجہ لیتا ہے تو کہا جاتا ہے کہ اس کی وجہ اس کی بیوی ہے جو اپنا خیال نہیں رکھتی اور جب ایک عورت اپنا خیال رکھے تب بھی اسے ہی نشانہ بنایا جاتا ہے۔،تصویر کا ذریعہTWITTER/@mehreenkasanaخواتین سے متعلق اس بحث کی اور بھی کئی مثالیں موجود ہیں۔ حالیہ دنوں میں اداکارہ اور ماڈل عفت عمر کو سوشل میڈیا پر اپنے لباس کی وجہ سے تنقید کا سامنا کرنا پڑا۔ اس کے جواب میں انھوں نے لکھا کہ  لوگوں کو میری عمر کے علاوہ کچھ نظر کیوں نہیں آتا۔ 'میں انچاس سال کی ہوں اور بہت مطمئن ہوں۔'کچھ ایسا ہی معاملہ اس وقت بھی ہوا جب پاکستانی فلم انڈسٹری کے سینئر اداکار فردوس جمال نے کچھ عرصہ قبل ایک ٹی وی شو کے دوران اداکارہ ماہرہ خان کے بارے میں کہا کہ ماہرہ کی عمر زیادہ ہو گئی ہے اور انھیں اب ہیروئین کے نہیں بلکہ ماں کے کردار ادا کرنے چاہیئیں۔،تصویر کا ذریعہGetty Imagesفردوس جمال کے اس بیان پر بھی پاکستان کی شوبز انڈسٹری اور سوشل میڈیا پر ایک طوفان برپا ہوا  جس پر ماہرہ خان نے اپنے انسٹاگرام اکاؤنٹ پر کسی کو مخاطب کیے بغیر لکھا: 'یہ دنیا نفرت سے بھرپور ہے لیکن ہمیں محبت کا انتخاب کرنا چاہیے۔ ہمیں لوگوں کی رائے کو برداشت کرنا چاہیے۔ ہماری جنگ اس مخصوص سوچ کے خلاف ہونی چاہیے جو یہ سمجھتے ہیں کہ کامیاب عورت ایک ڈراؤنی سوچ ہے لیکن ایسا بالکل نہیں ہے۔'  
Fun Funkar,صنف آہن وہ ڈرامہ سیریل ہے جو نشر ہونے سے پہلے ہی خواتین میں موضوع بحث بن چکا تھا۔ کیوں نہ ہوتا آخر اس  ڈرامے کی کہانی خواتین کے گرد گھومتی ہے اور خواتین بھی ایسی جنھیں بارہا یہ جتایا جاتا ہے کہ وہ کچھ نہیں کر سکتیں لیکن وہ ایسے تمام لوگوں کو غلط ثابت کر دیتی ہیں جو انھیں قابل نہیں سمجھتے۔ڈرامے میں مرکزی کردار ادا کرنے والے سات خواتین اس کہانی میں پاکستانی فوج کے مختلف شعبوں میں جاتی ہیں۔ ان ہی میں سے تین اداکاراؤں دنانیر مبین، رمشا خان اور سائرہ یوسف نے بی بی سی کے لیے صحافی براق شبیر کے ساتھ انٹرویو میں بتایا کہ انھوں نے ان کرداروں کے لیے حامی بھرنے میں زیادہ وقت نہیں لگایا۔ صنف آہن نامی ڈرامہ پاکستان کے شعبہ تعلقات عام آئی ایس پی آر کے تعاون سے پیش کیا جا رہا ہے۔ اس ڈرامے میں دکھایا گیا ہے کہ پاکستان کے مختلف علاقوں سے تعلق رکھنے والی خواتین پاکستانی فوج کا حصہ بنتی ہیں۔ان میں ایک کردار پری وش نامی لڑکی کا ہے جو بلوچستان کے ایک کسان کی بیٹی ہے۔ یہ کردار ادا کرنے والی اداکارہ رمشا خان کا کہنا ہے کہ 'میں نے اس کردار کے لیے تو یہ سن کر ہی ہاں کر دی  تھی پری وش کو نشانے بازی کا شوق ہے۔ اور جب مجھے پتا چلا کہ سجل، سائرہ، کبریٰ، یمنیٰ، دنانیر سب اس کا حصہ ہیں تو میں بے وقوف ہوتی اگر انکار کر دیتی۔‘ان کا کہنا تھا ’مجھے نشانہ بازی کا شوق نہیں اور جب میں نے پہلی بار گن چلائی ڈرامے تو میرا دل اتنے زور سے دھک دھک کر رہا تھا لیکن پھر بعد میں مزہ آنے لگا۔‘،تصویر کا ذریعہARY/SINFEAHANڈرامے کی دوسری اداکارہ سائرہ کا کہنا ہے کہ ’مجھے جب ثنا شاہنواز کی کال آئی اور انھوں نے مجھے تفصیل بتائی کہ یہ کہانی ہے، یہ بیانیہ ہے اور اتنے کردار ہیں تو اسی وقتی دلچسپی پیدا ہو گئی اور میں نے طے کر لیا کہ یہ تو مجھے کرنا ہے۔‘سوشل میڈیا پر اپنی ویڈیو ’یہ میں ہوں ، یہ ہماری کار ہے اور ہم پارٹی کر رہے ہیں‘ سے شہرت پانے والی اور ’پاری گرل‘ کہلانے والی سوشل میڈیا انفلوینسر دنانیر بھی اس ڈرامے کی کاسٹ میں شامل ہیں۔ وہ ہلکے پھلکے مزاح کے ساتھ ایک لطیف کردار میں نظر آئیں گی۔ان کا کہنا تھا ’جس وقت مجھے کال آئی اس وقت تک میں نے نہیں سوچا تھا کہ میں اداکاری کروں گی، ڈرامہ، فلم یا کچھ ایسا، میں نے سوچا بھی نہیں تھا کہ ایسا ہو سکتا ہے۔ جب مجھے کال آئی تو کیونکہ یہ پراجیکٹ بھی آئی ایس پی آر کا ہے، ابّا بھی آرمی میں ہیں تو یہ اتفاق ہو گیا۔‘دنانیر کا کہنا تھا 'پھر جب میں نے سکرپٹ پڑھا تو مجھے سدرہ کے کردار سے پیار ہو گیا۔ اتنا پیارا لکھا ہوا تھا یہ کردار یہ میری اپنی شخصیت سے ملتا جلتا بھی ہے۔ مزاح کا جُزو، مزاحیہ تھا۔ میری اپنے خاندان کے ساتھ اس پر پانچ چھ مرتبہ بات چیت ہوئی کہ کریں یا نہ کریں۔ لیکن آپ ایک ایسے منصوبے کو کیسے نہ کہہ سکتے ہیں۔ جہاں میں نے سوچا تھا کہ میڈیا میں ایسا کچھ نہیں کروں گی وہیں مجھے اس کے لیے ہاں کہنا پڑا۔‘ایک ڈرامے میں اتنی ساری خواتین ایک ساتھ کام کر رہی تھیں تو کیا ایک دوسرے کے ساتھ کام کرتے ہوئے کبھی کوئی مسائل تو نہیں ہوئے؟اس سوال کے جواب پر رمشا خان کا کہنا تھا ’لوگوں نے اور میرے دوستوں نے کہا تھا کہ سات لڑکیاں ایک ساتھ اوہو۔۔۔ جیسا ایک تاثر ہوتا ہے، لیکن بہت مزہ آیا ہم سب لوگ ایک ساتھ تھے، ہم سب کی اچھی دوستی ہو گئی، ہنسی مزاق ہوتا رہا اور مدد بھی بہت کی سینز میں۔‘اس حوالے سے سائرہ یوسف کا کہنا تھا کہ 'اگر دماغ میں چیلنج بنا دیں کہ ’اتنے سارے اداکار ایک ساتھ‘ تو تب یہ آپ کے لیے ایک چیلنج بن جاتا ہے۔ لیکن میں اسے مختلف زاویے سے دیکتھی ہوں کہ ناظرین ایسے دیکھتے ہیں کہ ایک منصوبے میں جہاں ان کے پسندیدہ اداکار ایک ساتھ ہیں اور وہ بھی ایک دو نہیں چار پانچ تو اسے دیکھنے میں مزہ آتا ہے۔‘’اور اس ڈرامے میں بھی جتنے کردار ہیں یہ سب صف اول کے اداکاروں نے کیے ہیں اور یہ دیکھنے میں بہت مزہ آتا ہے اپنے پسندیدہ اداکاروں کو مختلف کرداروں میں دیکھ کر۔‘،تصویر کا ذریعہARY/INFEAHANسائرہ یوسف اس ڈرامے میں غریب گھرانے کی ایک مسیحی لڑکی کا کردار ادا کر رہی ہیں جو اپنے مالک مکان کے سرکاری ملازم بیٹے سے شادی کرنا چاہتی ہیں تاکہ نہ صرف ان کے بلکہ ان کے خاندان کے مالی حالات بھی بہتر ہو سکیں۔ اپنے کردار کی زندگی کے المیے کا ذکر کرتے ہوئے سائرہ کا کہنا تھا 'بدقسمتی یہ اس کردار کے حالات کافی حقیقی ہیں اور آپ یہ سمجھ سکتے ہیں، لوگ کسی نہ کسی مقام پر کسی تکلیف دہ تعلق میں بندھے ہوتے ہیں۔ لیکن آپ کو اس سب سے باہر نکلنا ہوتا ہے یا کم از کم ایسا کرنے کی کوشش کرنی چاہیے۔‘'میرے لیے آرزو بحثیت کردار بہت اہم تھا کیونکہ آرزو اقلیتوں کی نمائندگی کرتی ہے۔ ان کے تو الگ ہی مسائل ہیں کہ لڑکا ان کی برداری سے ہو، ان کے امکانات تو اور بھی کم ہو جاتے ہیں۔ آرزو کی مشکل یہی رہی کہ اگر میں اپنے خاندان کے لیے یہ کر بھی لیتی ہے تو اس سے اسے خوشی نہیں ملے گی۔ اور میرا خیال ہے یہ بات بہت سارے لوگ سمجھ سکتے ہیں۔‘رمشا خان کا اپنے کردار کے بارے میں کہنا تھا 'پری وش کا سفر میرے لیے بہت متاثر کن تھا، وہ لوگ اپنی زمین چُھڑانے کے لیے پائی پائی جمع کرتے ہیں۔ اس کے لیے پاکستان ملٹری اکیڈمی میں آنا بہت ضروری ہے، بہت سے لوگوں کو شاید یہ نہیں پتا کہ آپ جب کیڈٹ کے طور پر فوج میں شامل ہوتے ہیں تو اس وقت بھی کچھ پیسے مل رہے ہوتے ہیں ، اس لیے وہ ضروری تھا اس کے والد کا خواب تھا کہ میری بیٹی فوج میں جائے۔‘،تصویر کا ذریعہARY/SINFEAHANرمشا خان کا کہنا تھا کہ 'جنھوں نے میرے والد کا کردار ادا کیا وہ ایک بہت اچھے اداکار ہیں۔ ہمارا لگ بھگ ایسا ہی تعلق بن گیا تھا۔ پری وش کا کردار شروع سے آخر تک میرے لیے بہت متاثر کن رہا۔‘یہ بھی پڑھیےفوج کے اشتراک سے بنے ڈرامے میں 'ادارے' بدنام کیوںدنانیر مبین: ’پارری‘ کرنے والی وہ لڑکی جو ایک وائرل میم بن گئی!’میں کہاں اور تم کہاں، ہمارا بھی بھلا کوئی جوڑ ہے’سوشل میڈیا انفلواینسر دنانیر مبین کا یہ ڈیبیو پراجیکٹ ہے اس اسی میں انھیں اتنے بڑے اداکاروں کے ساتھ کام کرنے کا موقع مل گیا۔ اس پر دنانیر کا کہنا تھا 'یہ غیر حقیقی ہے، میں جب اِن سے یا یمنی یا سجل سے بات کر رہی ہوتی ہوں تو سوچتی تھی کہ یہ سب میری پسندیدہ تھیں، ساری کاسٹ انفرادی طور پر بھی میرے لیے ایک انسپریشن ہے اور پہلا ہی پراجیکٹ ان لوگوں کے ساتھ کرنا میرے لیے اعزاز سے کم نہیں۔'سوشل میڈیا پر اس حوالے سے بھی تنقید کی گئی کہ دنانیر کو اتنا بڑا پراجیکٹ کس بنا پر مل گیا۔ اس بارے میں دنانیر کا کہنا تھا 'میرا پہلا پراجیکٹ اللہ نے لکھا تھا ان لوگوں کے ساتھ اور وسیلہ بنا دیا ایک ویڈیو کو۔ ہر کسی کا اپنا نظریہ ہے۔'اس موقعے پر مشعل کا کہنا تھا 'اگلی قسط آنے دیں، جب لوگ ان کا کام دیکھیں گے تو تب نہیں کہیں گے۔' سائرہ یوسف نے بھی ان کی تائید کی اور کہا 'میں نے بھی کچھ چیزیں دیکھیں لیکن سوچا بس اس وقت تک انتظار کریں جب یہ آئیں گی، انتظار کریں ان کا حصہ آنے تک۔‘دنانیر کا کہنا تھا 'میرا موقف ہے کہ نفرت کرنے والوں کو اپنے کام سے محبت کرنے والوں میں بدلنا چاہیے۔‘،تصویر کا ذریعہARY/SINFEAHANپرش وش کے کردار کی تیاری کے حوالے سے رمشا خان کا کہنا تھا کہ 'جب میں لک ٹیسٹ کے لیے آئی تو مجھے بتایا گیا مجھے مخصوص لہجہ اختیار کرنا ہوگا تو میں ڈر گئی اور پوچھا کیا لہجہ ضروری ہے؟ انھوں نے کہا جی ضروری ہے۔‘ ان کا مزید کہنا تھا کہ 'خوش قسمتی سے میرے امی ابو کا کردار کرنے والے کوئٹہ ہی کے اداکار ہیں ان سے پھر میں نے بات کی اور مشق کی۔‘’پہلے دن لہجہ لڑکھڑا رہا تھا پھر جو میری امی بنی ہیں انھوں نے کہا کہ اتنا گھمبیر لہجہ بنانے کی ضرورت نہیں کیونکہ پری وش بچپن سے ہی سکول گئی اور یونیورسٹی کی تعلیم حاصل کی۔ میرے امی ابو نے میری کافی مدد کی۔ میں عکس بندی کے وقفے کے دوران ان کے ساتھ ہی بیٹھتی تھی ان کے ساتھ ہی باتیں کرتی تھی پھر میں نے ان سے سیکھا۔‘ ساتوں اداکاراؤں نے ڈرامے کے دوران فوجی تربیت بھی حاصل کی اور اس دوران نشانہ بازی سمیت جسمانی اور ذہنی تربیت میں حصہ لیا۔ تینوں اداکاراؤں کا کہنا تھا اگرچہ فوجی تربیت سب ہی کے لیے ایسا کام تھا جو پہلے کسی نے نہیں کیا تھا تاہم سب نے اسے سکھ لیا۔ مشعل خان جنھیں ذرامے کے ابتدا میں ہی بندوق چلاتے دکھایا گیا وہ بندوق چلانا تو سیکھ گئی لیکن ان کے بقول رکاوٹیں پھلانگنا ان کے لیے مشکل ہو گیا۔ ان کا کہنا تھا کہ انھیں اسی دوران علم ہوا کہ وہ اونچائی سے ڈرتی ہیں۔ ڈرامے کی عکس بندی کے دوران اصلی فوجیوں سے تربیت حاصل کرنے اور ڈانٹ پڑنے کو یاد کرتے ہوئے تینوں فنکاروں نے ہنستے ہوئے بتایا کہ ان کے لیے سب سے زیادہ مشکل کام سلیوٹ ٹیسٹ پاس کرنا تھا۔ مشعل خان نے بتایا کہ بار بار ناکام ہونے کے بعد بالآحر سب سے ٹیسٹ پاس کر لیا اور پاس ہونے کے بعد دنانیر اور ایک ساتھی فنکارہ جو دونوں ہی عمر میں سب سے کم تھیں دونوں پھوٹ پھوٹ کر رو دیں۔ سائرہ یوسف کا کہنا تھا ’اصل خوف ٹیسٹ لینے والے افسران کا ہوتا ہے۔ جب ان سے آنکھوں میں آنکھیں ڈال کر سلیوٹ کرنا پڑتا ہے تو سب کچھ بھول جاتا ہے۔‘
Fun Funkar,،تصویر کا ذریعہHuM TV٭٭٭اس تحریر کا موضوع بعض قارئین کے لیے تکلیف کا باعث ہو سکتا ہے۔'کتنی بے شرم ہو ،اتنا سب ہونے کے بعد بھی نہیں مرتی۔ کیوں نہیں مرتی؟ اتنا آسان تو ہے مرنا!''کیسے؟'  ’بہت طریقے ہیں۔‘یہ وہ مکالمے ہیں جو ہم ٹی وی پر نشر ہونے والے ڈرامے ’ہم کہاں کے سچے تھے‘ کی اٹھارہویں قسط میں بولے گئے۔ ڈرامے میں مشعل نامی کردار وہاں موجود مہرین کے کردار کو خودکشی پر اکسا رہا ہے اور مشعل اسے اپنی جان لینے کے طریقے بھی بتا رہی ہے۔چند لمحوں بعد مہرین فرش پر صوفے سے ٹیک لگائے بیٹھی ہے اور اب وہ مشعل کے بتائے گئے ایک طریقے سے اپنی زندگی کا خاتمہ کرنے کو تیار ہے۔ اسی لمحے اسے اپنے بچپن کا وہ لمحہ یاد آتا ہے جس میں اس کے سامنے اس کے والد کی لاش پڑی ہے۔ اس کے والد نے بھی خود کو گولی مار کر خود کشی کی تھی۔ ڈرامے کی کہانی بھی ایک ایسی موت کے گرد گھومتی ہے جس میں جان لینے کے لیے نیند کی گولیاں استعمال کی گئی ہیں۔ تشویشناک بات یہ ہے کہ ان تمام مناظر میں کسی بھی موقع پر خود کشی سے متعلق آگاہی، تنبہی یا ایسے خیالات آنے کی صورت میں مدد حاصل کرنے کے لیے بنی ہیلپ لائنز کا ذکر نہیں کیا گیا۔ ورلڈ بینک کے 2019 کے اعداد و شمار کے مطابق پاکستان میں ہر ایک لاکھ افراد میں سے تقریباً نو لوگ خود کشی کرتے ہیں۔ جبکہ عالمی ادارہ صحت کہتا ہے کہ ملک میں روزانہ کی بنیاد پر خود کشی کرنے والے افراد کی تعداد 15 سے 35 کے درمیان ہے۔ پاکستان میں انسانی حقوق کمیشن کے مطابق سال 2020 میں 1700 سے زیادہ افراد نے اپنے ہاتھوں اپنی زندگی کا خاتمہ کیا تھا۔ پاکستان میں اب کئی ایسے ڈرامے بن رہے ہیں جن میں کرداروں کو سگریٹ پیتے یا شراب نوشی کرتے دکھایا جاتا ہے مگر ایسے تمام مناظر کے ساتھ سکرین پر ’تمباکو نوشی صحت کے لیے مضر ہے‘ یا ’شراب نوشی کی ممانعت ہے،‘ جیسے پیغامات بھی چلائے جاتے ہیں۔سگریٹ اور شراب کے سین دکھاتے ہوئے اگر ان سے بچنے کا پیغام چلایا جا سکتا ہے، تو خودکشی کے مناظر کے وقت ایسا کیوں نہیں کیا جاتا؟’کیا یہ اجازت دینے سے پہلے سکرپٹ پڑھتے نہیں ہیں؟‘اس ڈرامے کی اٹھارہویں اور پھر انیسویں قسط میں ایک بار پھر خودکشی پر اکسانے کے مناظر کے بعد جہاں کچھ سوشل میڈیا صارفین نے اس پر تنقید کی وہیں کئی نے ’ٹوئٹر سپیس‘ پر سیشن بھی کیے۔ٹوئٹر صارف عائشہ نے ناراضی کا اظہار کرتے ہوئے پیمرا سے سوال کیا ہے کہ ’ایسا مواد ایک قومی ٹی وی پر دکھانے کی اجازت کیسے دے دی گئی؟ کوئی اس پر بات کیوں نہیں کر رہا۔ کبریٰ (مشعل) کا کردار ماہرہ خان (مہرین) کے کرداد کو مشورے دے رہا ہے کہ خودکشی کیسے کرنی ہے۔' ،تصویر کا ذریعہ@Ash_Ayeshaوہ کہتی ہیں کہ انھوں نے یہی سین سماجی رابطوں کی ایک اور ویب سائٹ انسٹا گرام پر دیکھا، 'میں دنگ رہ گئی۔ گھروں میں جب مائیں ڈرامہ دیکھتی ہیں تو اکثر چھوٹے بچے ان کے ساتھ ہی ڈرامہ دیکھتے ہیں۔ یہ کیسا تفریحی مواد ہے اور یہ کس قسم کا پیغام دیا جا رہا ہے۔ کیا یہ اجازت دینے سے پہلے سکرپٹ پڑھتے نہیں ہیں؟'پیمرا کے ایک اہلکار سے قواعد و ضوابط سے متعلق سوال پوچھا گیا تو ان کا جواب تھا کہ پاکستان میں 'پری سینسرنگ' (یعنی ڈرامہ نشر ہونے سے پہلے کسی ادارے کی منظوری) موجود نہیں ہے۔ وہ بتاتے ہیں کہ ڈراموں میں کیا چل رہا ہے یہ ان چینلز کا اپنا ایڈیٹوریل چیک ہوتا ہے کہ کیا چلانا ہے اور کیا نہیں۔’پیمرا صرف اس وقت کارروائی کرتا ہے جب اسے کوئی شکایت موصول ہو یا یہ خود کچھ ایسا نوٹ کرے جہاں کھلم کھلا ہمارے مندرجہ قواعد و ضوابط کی خلاف ورزی کی گئی ہو۔‘ تاہم وہ یہ بھی کہتے ہیں کہ کسی بھی سطح پر ’اگر پرتشدد رویہ اختیار کرنے کی کوشش کی جا رہی ہے تو یہ یقینی طور پر پیمرا کے قواعد کی خلاف ورزی ہے۔‘ پیمرا کے اہلکار نے بتایا کہ ٹی وی ڈراموں کا مواد کسی بھی سطح پر اتھارٹی کے ساتھ شیئر نہیں کیا جاتا اور اس سلسلے میں نشریات سے پہلے 'ایپروول' (منظوری) کا کوئی طریقہ کار نہیں ہے۔ ،تصویر کا ذریعہHumمعروف لکھاری اور کالم نگار آمنہ مفتی سے کہتی ہیں کہ انھیں حیرت ہے کہ ایک بڑی اعلیٰ پائے کی ٹیم نے ایسا مواد تحریر و ترتیب دیا اور پھر اسے نشر بھی کیا گیا۔'میں خود بھی ڈپریشن اور اس سے پیدا ہونے والے خودکشی یا خود کو نقصان پہنچانے والے خیالات ہر لکھ چکی ہوں اور اس دوران مجھے کئی مواقع پر ماہر نفسیات کی مدد لینی پڑی۔ مجھے افسوس ہے کہ ڈرامے میں ایسے مکالمے شامل کیے گئے۔ اس مسئلے کو اجاگر کرنے کے لیے نہایت غیر محتاط رویہ اختیار کیا گیا اور اس کا سوال ڈرامہ تحریر کرنے والوں، پروڈیوسرز اور ڈائریکٹر سے ہونا چاہیے۔‘وہ مزید کہتی ہیں کہ ’اور یہ سب لوگ جانے مانے اور سمجھدار لوگ ہیں جو ان ایشوز پر بات بھی کرتے رہتے ہیں۔ میں حیران ہوں کہ کیا یہ مواد ڈائریکٹر یا اداکاروں نے نہیں دیکھا ہو گا؟‘ یہ بھی پڑھیےاگر کوئی کہے ’میں خودکشی کرنا چاہتا ہوں‘ تو آپ کو کیا کرنا چاہیے؟ڈپریشن اور خودکشی پر بات کیوں نہیں ہوتی؟’میں نے بیٹے کی موت کے بارے میں سچ بولنا شروع کیا‘خودکشی کو شکست دینے والی کراچی کی طالبہ’شوبز میں اب ذہنی صحت پر کھل کر بات کرنے کی ضرورت ہے‘مصنفہ اور کالم نگار آمنہ مفتی کہتی ہیں کہ یہ ایک حساس موضوع ہے اور اس ڈرامے کی ٹارگٹ آڈیئنس نوجوان اور ٹین ایج کے بچے ہیں، 'خودکشی اور ڈپریشن پر ضرور بات ہونی چاہیے مگر اس قدر غیر محتاط انداز میں ان مسائل پر بات کی گئی تو یہ ہمارے نوجوانوں کے لیے خطرناک ہے۔‘ وہ کہتی ہیں کہ اس مسئلے پر ڈائیلاگ لکھتے ہوئے بہتر ہوتا کہ ایک ماہر نفسیات کی مدد حاصل کی جاتی۔ ’ایک ایسے وقت میں غیر ذمہ داری کا مظاہرہ کیا گیا ہے جب معاشرے میں نفسیاتی مسائل اور ڈپریشن بڑھ رہا ہے۔‘ آمنہ مفتی کہتی ہیں کہ یہ سوال ڈرامہ لکھنے والوں اور اس کو بنانے والوں سے ہونا چاہیے کہ ایک حساس معاملے پر اس قدر غیرذمہ داری کا مظاہرہ کیوں کیا گیا؟  اور پھر یہی سوال جب اس ڈرامے کے ڈائریکٹر فاروق رند سے کیا گیا تو انھوں نے کچھ یوں جواب دیا: ’ مشعل، مہرین کو آئیڈیاز نہیں دے رہی، بلکہ وہ خود اپنے آپ کو آئیڈیاز دے رہی ہے۔۔۔۔ مجھے کیسے مرنا چاہیے۔ اب ہمیں سوچنا ہے کہ اگلے ہی سین میں وہ اپنے باپ سے بات کر رہی ہیں۔ یہاں بھی وہ اپنے والد سے نہیں بلکہ خود سے بات کر رہی ہیں۔ اور آپ دیکھ سکتے ہیں کہ وہ خود کو خود کشی نہ کرنے پر قائل کرنے کی کوشش کر رہی ہیں۔‘  خیال رہے کہ خود کشی کی کوشش کے منظر کے بعد اگلے ہی سین میں مہرین کو اپنے والد کی شبیہہ نظر آتی ہے جس میں وہ اپنی بیٹی کو سمجھاتے ہیں کہ انھیں لڑنا چاہیے اور وہ خودکشی کا وہ عمل نہ دہرائیں جو ان کے والد نے برسوں پہلے کیا تھا۔ڈائریکٹر فاروق رند نے اس بارے میں بات کرتے ہوئے کہا کہ ’سو یہ صورتحال پر منحصر ہے کہ ناظرین پر اس کا مثبت تاثر ہو گا یا منفی۔‘وہ کہتے ہیں کہ ’عام الفاظ میں یہ کردار ہے جو یہ سوچتا ہے کہ میں کیسے خود کشی کر سکتی ہوں (لیکن) مجھے یہ کام نہیں کرنا چاہیے۔‘،تصویر کا ذریعہMAHIRA KHANخیال رہے کہ خود ماہرہ خان، جو اس ڈرامے میں مہرین کا کردار نبھا رہی ہیں، بھی ڈپریشن اور خود کشی پر بات کرتی رہی ہیں۔ نومبر 2018 میں جب ایک نجی تعلیمی ادارے کی طالبہ نے خودکشی کی تو ماہرہ خان نے سوشل میڈیا پر رائے دیتے ہوئے سوال کیا تھا کہ 'ہم کب ذہنی صحت کے معاملے پر سنجیدہ رویہ اختیار کریں گے؟ ہم کب لوگوں کو پاگل کہنا بند کریں گے اور کب انھیں ان کے احساسات پر نشانہ بنائیں گے؟ ہمیں سکولوں میں کاؤنسلرز (مشاورت کرنے والے ماہرین) کی ضرورت ہے جو صرف طلبا ہی نہیں والدین اور اساتذہ میں بھی آگاہی پیدا کریں۔‘ 
Fun Funkar,،تصویر کا ذریعہGetty Imagesراج کپور اپنی فلموں کے ذریعے سوویت یونین میں اتنے مشہور ہوئے کہ نہرو کے دورہ روس پر لوگ اُن سے راج کپور کے بارے میں پوچھتے رہےراج کپور نے اپنی فلموں سے سوویت یونین کی آہنی دیوار توڑی اور اُس معاشرے کے ہیرو بن گئے۔ راج کپور نے فلم کو مقصدیت دی، ان کے ہیرو اور ہیروئن نچلی ذات کے ہوتے جبکہ ولن اونچی ذات سے تعلق رکھتا تھا۔ ایک غیر ملکی صحافی نے سوال کیا کہ آپ کی عمرکتنی ہے تو راج کپور نے جواب دیا کہ ’ابھی میری عمر صرف سات فلمیں ہے۔‘راج کپور کی زندگی اور موت فلم ہی تھی۔ اپنی زندگی کا ایجنڈا اُنھوں نے فلم ’میرا نام جوکر‘ میں یوں بیان کیا تھا کہ ’جینا یہاں مرنا یہاں، اس کے سوا جانا کہاں۔‘کپور خاندان کا رشتہ برصغیر کی فلم سے اتنا ہی پرانا ہے جتنی کہ فلم کی تاریخ۔ راج کپور کے والد سرشتی راج کپور المعروف پرتھوی راج کپور متحدہ ہندوستان کی پہلی بولتی فلم ’عالم آرا‘ کے معاون ہیرو تھے جو سنہ 1931 میں نمائش کے لیے پیش ہوئی تھی۔لیکن انھوں نے اپنے فن کا ابتدائی اظہار لائل پور (اب پاکستان کا شہر شہر فیصل آباد) سے ملحقہ علاقہ سمندری کے گلی محلے سے ہی شروع کر دیا تھا۔ پرتھوی راج نے اپنا یہ شوق لائل پور کے خالصہ کالج میں جاری رکھا، بعد ازاں وہ اپنے خاندان کے ساتھ پشاور منتقل ہوئے جہاں انھوں نے وکالت کی تعلیم حاصل کرنے کے لیے ایڈورڈز کالج میں داخلہ لے لیا۔پرتھوی راج کپور کے تھیٹر کریئر کا باقاعدہ آغاز ایڈورڈز کالج پشاور سے ہوا تھا تاہم ممبئی منتقل ہونے سے قبل پشاور اور لائل پور میں اپنے فن کا مظاہرہ کرتے رہے۔سنہ 1928 میں وہ کسی سے اُدھار رقم لے کر اداکاری میں اپنا مستقبل بنانے کے لیے ممبئی چلے گئے۔ یہ بات حیران کن ہے کہ سمندری جو اب فیصل آباد کی تحصیل ہے، اس کا زیادہ تر حصہ دیہی علاقوں پر مشتمل ہے جہاں آج بھی آرٹ اور کلچر کا نہ تو کوئی پلیٹ فارم ہے اور نہ ہی کوئی مستقبل۔ایک صدی قبل اداکاری میں نوجوان پرتھوی راج کس سے متاثر ہوئے تھے، یہ ایک معمہ ہے کیونکہ ان کے والد دیوان بشیشور ناتھ کپور انڈین امپیریئل پولیس میں افسر تھے اور دادا کیشوومل کپور سمندری کے تحصیلدار تھے  یعنی آرٹ انھیں ورثے میں نہیں ملا تھا۔دلچسپ بات یہ ہے کہ پرتھوی راج کپور کے والد حالانکہ پروفیشنل اداکار نہیں تھے لیکن انھوں نے سنہ 1951 میں ریلیز ہونے والی راج کپور کی شہرہ آفاق فلم ’آوارہ‘ میں مہمان اداکار کے طور پر جج کا کردار بخوبی نبھایا۔ اس طرح کپور خاندان دنیائے فلم کا عمومی اور جنوبی ایشیا کا خصوصی طور پر وہ گھرانہ ہے جس کی پانچ پُشتیں فلم کے شعبے سے جڑی ہیں۔بشیشور ناتھ کپور پہلی، پرتھوی راج کپور دوسری، راج کپور تیسری، رشی کپور چوتھی اور رنبیر کپور کی شکل میں پانچویں پشت ہے جو بالی وڈ پر راج کر رہی ہے۔   پرتھوی راج کپور ایسے فنکار تھے جو کئی نسلوں کے پسندیدہ آرٹسٹ بنے رہے۔ مغلِ اعظم جیسی فلم جسے ہر لحاظ سے ایک غیر معمولی کاوش قرار دیا جاتا ہے، اس میں دلیپ کمار جیسے اعلیٰ فنکار کو پرتھوی راج کپور کے سامنے کھڑا کر کے برصغیر کے فلم بینوں کو یہ باور کروایا گیا تھا کہ جیسے سہراب نے رستم کا سامنا کیا ہو۔راج کپور نے کیدار شرما کی پروڈکشن میں بطور ’کلیپر بوائے‘ کام کرنا شروع کیا۔ یہاں سے پسِ کیمرہ ان کے کریئر کا آغاز ہوا اور  یوں پسِ کیمرہ کام کرنا کپور خاندان کی رِیت بن گیا۔ راج کپور سے لے کر رنبیر کپور تک اس خاندان کا کوئی فرد ایسا نہیں جس نے بطور اسسٹنٹ یا بطور تکینک کار کام نہ کیا ہو۔بہت کم لوگ یہ جانتے ہیں کہ راج کپور کی قسمت ایک تھپڑ نے بدلی جو انھیں ڈائریکٹر کیدار شرما نے مارا تھا جب فلم کے سیٹ پر راج کپور کلیپ مارتے ہوئے اپنے بال سنوارنے لگ جاتے اور کلیپ ٹھیک سے نہیں دے پا رہے تھے جس سے ڈائریکٹر کا پارہ ہائی ہو گیا۔کیدار شرما نے راج کپور کو مارے ہوئے تھپڑ کا ازالہ انھیں اپنی اگلی فلم ’نیل کمل‘ میں بطور ہیرو کاسٹ کر کے کیا جس میں ان کی ہیروئن مدھو بالا تھیں۔ یوں راج کپور بیک وقت ایکٹر، ڈائریکٹر اور پروڈیوسر کے طور پر کام کرنے لگے۔،تصویر کا ذریعہCourtesy Kapoor familyآوارہ، شری 420، چوری چوری، برسات، انداز اور آگ جیسی فلموں نے راج کپور کو شہرت کی بلندیوں پر پہنچا دیا۔ یہ بات قابلِ ذکر ہے کہ ہوم پروڈکشن سے قبل ’انداز‘ کے علاوہ راج کپور کی تمام فلمیں اوسط درجے کی فلمیں قرار پائی تھیں۔انداز ایک بلاک بسٹر فلم تھی جس میں راج کپور کے مقابل نرگس اور دلیپ کمار جیسے بڑے فنکار تھے۔ یہ اس وقت ہندوستانی سنیما کا سب سے بڑا تکون تھا۔ چند کامیاب فلموں کے بعد راج کپور نے فارمولہ فلمیں بنانے کے بجائے تجربات کرنے کو ترجیح دی اور فلموں میں نئے موضوعات لے کر آئے۔ فلم   بوٹ پالش، جاگتے رہو، جس دیش میں گنگا بہتی ہے، اور اب دِلی دور نہیں جیسی فلمیں ان ہی تجربات کی کڑی ہیں۔ساٹھ کی دہائی میں جب راج کپور بہت سی کامیابیاں سمیٹ چکے تھے، ان کے دل میں ایک ایسی فلم بنانے کا خیال آیا جو ان کی زندگی کی عکاسی کرے اور وہ فلم تھی ’میرا نام جوکر‘۔  میرا نام جوکر محض ایک فلم نہیں ایک بہت بڑا رِسک تھا جو راج کپور کے ٹائیٹینک کو ڈبو سکتا تھا۔ انھوں نے خطرات سے ڈرے بغیر اس ہائی بجٹ پروجیکٹ کا آغاز کیا۔ اپنے تعلقات سے استفادہ کرتے ہوئے چین اور روس سے سرکس ٹیمز کو بلایا اور ایک بڑے کینوس پر رنگ بکھیرنے شروع کیے۔ اس فلم میں اُس وقت کے تمام سپر سٹارز نظر آئے۔ یہ ایک ایسا پراجیکٹ تھا جو سمٹنے کے بجائے پھیلتا گیا حتیٰ کہ فلم کا بجٹ اور اس کی طوالت دونوں تجاوز کر گئے۔اور پھر وہی ہوا جس کا ڈر تھا۔ یہ فلم باکس آفس پر ہٹ ہونے کے بجائے ’کلٹ ہٹ‘ ثابت ہوئی۔ آر کے پروڈکشن کو بھاری نقصان کا سامنا کرنا پڑا۔ناقدین اور فلمی ماہرین کو یہ لگتا تھا کہ راج کپور دوبارہ پیروں پر اٹھ نہیں پائیں گے لیکن اس فلم کے نقصان نے راج کپور کی اصل صلاحیت کو اجاگر کیا۔راج کپور کی کامیابی کی ایک بڑی وجہ یہ تھی کہ وہ ٹیم بنا کر کام کرتے تھے۔ آر کے فلمز کے ہر ڈپارٹمنٹ میں اپنے کام کے ’پِیر کاریگر‘ شامل تھے۔جیسا کہ میوزک ڈپارٹمنٹ شنکر جے کشن نے سنبھال رکھا تھا، نغمہ نگاروں میں شیلندر  اور حسرت جے پوری شامل تھے، گلوکاروں میں مکیش، منا ڈے، لتا منگیشکر اور رائٹنگ ٹیم میں خواجہ احمد عباس اور وی پی ساٹھے شامل تھے۔باکس آفس پر میرا نام جوکر کی ناکامی کے فوراً بعد انھوں نے اپنی ٹیم کو اکٹھا کیا اور اگلی فلم کا ٹاسک دیا۔ راج کپور اس فلم کے لیے اس طرح تیار تھے جیسا کہ یہ ان کا بیک اپ پلان ہو۔،تصویر کا ذریعہCourtesy Kapoor familyراج کپور میرا نام جوکر کی شوٹنگ کے دورانیہ فلم ایک نوجوان محبت کی کہانی تھی جس میں وہ اپنے بیٹے رِشی کپور کو لانچ کرنے والے تھے۔ فلم کا نام تھا ’بابی‘ اور اسی فلم سے ڈمپل کپاڑیہ کے کامیاب کریئر کا آغاز ہوا۔یہ فلم 1973 میں ریلیز ہوئی۔ اس فلم نے اتنا بزنس کیا کہ آر کے فلمز کے تمام خسارے پورے ہو گئے۔یہ فلم نہ صرف بلاک بسٹر بلکہ ٹرینڈ سیٹر ثابت ہوئی جس نے رومانوی فلموں کا نقشہ بدل دیا۔ فلم ’میرا نام جوکر‘ بھلے ہی باکس آفس ہٹ نہیں تھی لیکن یہ فلم آج تک اداکاروں اور فلم سازوں کے لیے نصاب کا درجہ رکھتی ہے۔ دیکھا جائے تو راج کپور کی ہر فلم ایک رِسک تھی۔ وہ ایک ترقی پسند انسان تھے۔ جن حساس موضوعات کو وہ سلور سکرین پر لے کر آئے، اس زمانے میں کوئی سوچ بھی نہیں سکتا۔ راج کپور نے فلم میڈیم کو صرف دولت اور شہرت کمانے کا ذریعہ نہ جانا بلکہ ہندوستانی معاشرے کو بدلنے کی کوشش بھی کی۔ راج کپور اپنی فلم کے ذریعے سوویت معاشرے کے گرد موجود آہنی دیوار کو کاٹتے ہوئے اس معاشرے کے ہیرو بن گئے۔ساٹھ کی دہائی میں انڈین وزیر اعظم پنڈت جواہر لعل نہرو روس گئے تو وہاں بیسیوں افراد نے راج کپور سے متعلق دریافت کیا۔نہرو جب واپس انڈیا آئے تو انھوں نے یہ بات پرتھوی راج کو بتاتے ہوئے کہا کہ ’آپ کے بیٹے راج کپور نے انڈیا کا نام بلند کر دیا جس پر ہمیں فخر ہے۔‘اُنھیں ان کے 50 سالہ کریئر میں تین نیشنل ایوارڈز، 11 فلم فیئر، پدما بھوشن اور دادا صاحب پھالکے جیسے مستند ایوارڈز سے نوازا گیا۔ راج کپور نے ہندوستانی فلم کو بین الاقوامی طور پر دنیا سے جوڑا اور روس، ہنگری، پولینڈ، کیوبا، چین، جاپان اور امریکہ سمیت دیگر ممالک میں انڈین فلموں کو متعارف کروایا۔،تصویر کا ذریعہCourtesy Kapoor familyملکی اور بین الاقوامی سطح پر انڈین سنیما کو پروموٹ کرنے پر انھیں ’شو مین‘ کا خطاب دیا گیا۔ راج کپور کی فلموں کے موضوعات بے باکانہ ہوتے تھے اور ان کی جڑیں اپنے ہی معاشرے سے جڑے ہوتی تھیں۔ ان کے ہیرو اور ہیروئن پسے ہوئے طبقے سے ہوتے جبکہ ولن اعلیٰ ذات سے تعلق رکھا کرتا تھا۔ ستیم شیوم سندرم، رام تیری گنگا میلی اور پریم روگ ایسی فلمیں ہیں کہ جن کے باعث انھیں بے پناہ پذیرائی ملی، وہیں اُن پر بہت زیادہ تنقید بھی ہوئی۔یہ بھی پڑھیے سلامت علی خان نے لتا منگیشکر کی شادی کی پیشکش کیوں ٹھکرائی’رشی کپور نے کہا مہمان پشاور سے آئے ہیں انھیں قہوہ پلواؤ‘’پھوپھی نجمہ‘ کو لکھے گئے بالی وڈ ستاروں کے خط جو تہہ خانے سے ملےسکرپٹ ہو عکس بندی ہو، میوزک ہو یا پروسیسنگ، راج کپور ہر شعبے کی خود نگرانی کرتے تھے۔ محنت کے معاملے میں ان کے معیارات اپنے والد سے بھی زیادہ سخت تھے۔انھوں نے اپنے بچوں کے لیے آر کے سٹوڈیوز میں ایک قاعدہ بنایا تھا کہ وہ پہلے کسی اور سٹوڈیو میں کام سیکھیں، پھر آر کے سٹوڈیو میں قدم رکھیں۔راج کپور کی شادی اپنی کزن کرشنا کپور سے ہوئی جن سے ان کے پانچ بچے پیدا ہوئے جن میں تین بیٹے رندھیر کپور، رشی کپور اور راجیو کپور جبکہ دو بیٹیاں ریما کپور اور ریتو کپورشامل ہیں۔ریما کپور شادی کے بعد ریما جین اور ریتو کپور شادی کے بعد ریتو نندا بن گئیں۔بعد ازاں ریتو نندا امیتابھ بچن کی سمدھن بنیں۔ راج کپور اور کرشنا کپور کی شادی سے بالی وڈ میں کچھ نئے اداکاروں کا اضافہ ہوا جن میں راجیندر ناتھ، پریم ناتھ اور نریندر ناتھ شامل ہیں جو کہ کرشنا راج کپور کے بھائی تھے۔،تصویر کا ذریعہHindustan Timesرنبیر کپور کو اپنے خاندان کے تمام بڑوں کا مجموعہ قرار دیا جاتا ہےراج کپور کے چھوٹے بھائی شمی کپور ایک منفرد انداز لیے فلم انڈسٹری میں آئے۔اچھوتے انداز کے ساتھ ساتھ شمی کپور نے گانا عکس بند کروانے کا ایک نیا ٹرینڈ متعارف کروایا۔انھوں نے میوزک بیٹس کے ساتھ اپنے لچکدار بدن کو ایسا ہمکنار کیا کہ ہر کوئی ان کا دیوانہ بن گیا اور انھیں انڈیا کا ایلوس پریسلے کہا گیا۔ شمی کپور آخری بار 2011 میں ریلیز ہونے والی بلاک بسٹر فلم  ’راک سٹار‘ میں جلوہ گر ہوئے۔گیتا بالی اور شمی کپور کے دو بچے تھے جن میں بیٹی کنچن اور بیٹا ادیتیا راج کپور شامل ہیں۔ادیتیا راج کپور چند فلموں میں اداکاری کے بعد بطور فلم میکر کام کر رہے ہیں۔،تصویر کا ذریعہCourtesy Kapoor familyپرتھوی راج کپور کے تیسرے بیٹے بلبیر راج کپور تھے جن کا فلمی نام ششی کپور تھا جبکہ خاندان میں انھیں ’ہینڈسم کپور‘ کہا جاتا تھا۔ یوں تو ششی کپور نے بھی بطور چائلڈ سٹار ایکٹنگ کا آغاز کیا تھا تاہم باقاعدہ فلم لائن میں آنے سے پہلے وہ اپنے بڑے بھائی کی پروڈکشن میں بطور اسسٹنٹ ڈائریکٹر کام کرتے رہے۔دلچسپ بات یہ ہے کہ ششی کپور کو بطور ہیرو آر کے فلمز نے نہیں بلکہ یش چوپڑا نے لانچ کیا تھا۔ شمی کپور کی طرح ابتدائی فلموں میں ششی کپور کو بھی شدید تنقید کا سامنا کرنا پڑا۔ فلم ’جب جب پھول کھلے‘ ششی کپور کی پہلی کامیاب فلم تھی جس کے بعد ہٹ فلموں کی ایک لائن لگ گئی اور پھر وہ وقت آیا جب ششی کپور کو ہالی وڈ سے آفرز ہونے لگیں۔یاد رہے کہ ششی کپور ہالی وڈ میں کام کرنے والے پہلے انڈین اداکار تھے۔ انھوں نے برطانوی اداکارہ جینیفر کینڈل سے شادی کی جن سے ان کے دو بیٹے کونال کپور اور کرن کپور جبکہ ایک بیٹی سنجنا کپور ہیں۔یہ تینوں بہن بھائی فلموں میں اداکاری کے جوہر دکھا چکے ہیں۔ ششی کپور کے کریڈٹ پر ستیم شیوم سندرم، دیوار اور کبھی کبھی جیسی کئی لازوال فلمیں ہیں۔یہ بھی پڑھیے مغل اعظم میں پرتھوی راج نے کتنے پیسے لیے تھے؟جب دلیپ کمار انگریزوں کے لیے سینڈوچ بناتے  بناتے جیل پہنچ گئےراج کپور کی وہ روسی ہیروئن اب کہاں ہے؟پرتھوی راج کپور کا لگایا ہوا پودا ایک تناور درخت بن چکا تھا اور اب اس کی شاخیں پھیل رہی تھیں۔کپور خاندان کی چوتھی نسل کا آغاز راج کپور کی اولاد سے ہوا۔ راج کپور کے تین بیٹوں میں سے رندھیر کپور اور رِشی کپور اداکاری میں کامیاب رہے جبکہ تیسرے بیٹے راجیو کپور کامیاب اداکار کے بجائے اچھے فلم میکر ثابت ہوئے۔ ،تصویر کا ذریعہGetty Imagesششی کپور کو انڈیا کا ایلوس پریسلے کہا جاتارندھیر کپور نے بطور چائلڈ ایکٹر اپنے والد کی سپر ہٹ فلم ’شری 420‘ میں کام کیا۔جیت، کل آج اور کل، ہیرا لال اور ہاتھ کی صفائی جیسی کئی سپر ہٹ فلمیں رندھیر کپور کے کریڈٹ پر ہیں۔انھوں نے اپنے وقت کی خوبصورت ترین اداکارہ ببیتا کپور سے شادی کی جن سے ان کی دوبیٹیاں ہیں کرشمہ کپور اور کرینہ کپور جن کا شمار صف اول کی اداکاراؤں میں ہوتا ہے۔راج کپور کے دوسرے بیٹے رِشی کپور ایک بہترین اور کامیاب اداکار ثابت ہوئے۔ فلمی ماہرین کے مطابق راج کپور کے بعد کپور خاندان میں اداکاری کا سب سے زیادہ جنون اگر کسی میں پایا جاتا تھا تو وہ رشی کپور تھے۔میرا نام جوکر کی کاسٹنگ کے وقت جب راج کپور نے اپنی اہلیہ سے رشی کپور کو کاسٹ کرنے کی خواہش کا اظہار کیا تو رشی کپور جو کہ دوسرے کمرے میں بیٹھے یہ گفتگو سن رہے تھے، فوراً اٹھے اور کاغذ قلم پکڑ کر آٹو گراف کی پریکٹس شروع کر دی۔یہ ان کے اعتماد کا عالم تھا۔ انھوں نے اپنے والد کے ڈریم پراجیکٹ میرا نام جوکر سے بطور چائلڈ اداکار کریئر کا آغاز کیا اور بطور ہیرو ان کی پہلی فلم  بابی تھی۔یہ فلم ایک بلاک بسٹر تھی جس کی وجہ سے  رِشی کپور کو بہترین اداکار کا ایوارڈ ملا۔رشی کپور کی شادی اداکارہ نیتو سنگھ سے ہوئی اور ان کے ہاں دو بچے رنبیر کپور اور رِدھیما کپور پیدا ہوئے۔ان کے کریڈٹ پر کھیل کھیل میں، امر اکبر انتھونی، ہم کسی سے کم نہیں، حنا، دیوانہ اور بول رادھا بول جیسی کئی لازوال فلمیں ہیں۔رِشی کپور نے اپنے کریئر کے آخری سپیل میں اگنی پتھ ٹو، 102 ناٹ آؤٹ اور مُلک جیسی فلموں میں بہترین اداکاری کر کے ناقدین سے داد سمیٹی۔،تصویر کا ذریعہGetty Imagesرندھیر کپور اور اُن کی بیٹی کرینہ کپورراج کپور کے تیسرے بیٹے راجیو کپور کا بطور ایکٹر فلمی کریئر کچھ خاص نہیں رہا جس کی وجہ سے وہ جلد ہی اداکاری سے کنارہ کر کے فلم میکر بن گئے۔انھوں نے درجن بھر فلموں میں کام کیا جن میں سے صرف ’رام تیری گنگا میلی‘ ان کی قابل ذکر فلم ہے۔فلم حنا جس کی تکمیل کے دوران راج کپور چل بسے تھے، اسے راجیو کپور نے ہی مکمل کیا تھا۔راج کپور کی بیٹی ریما جین کے دونوں بیٹے ارمان جین اور آدر جین بھی اداکاری کے پیشے سے منسلک ہیں۔ کپور خاندان کی پانچویں نسل کرشمہ، کرینہ اور رنبیر کپور ہیں۔اس نسل کا آغاز رندھیر کپور کی بڑی بیٹی کرشمہ کپور سے ہوا۔ فلم انڈسٹری میں کرشمہ کپور کی اینٹری نے تہلکہ مچا دیا تھا۔ ببیتا اور نیتو سنگھ سمیت جن ادکاراؤں نے کپور خاندان میں شادی کی وہ بطور ہیروئن دوبارہ سلور سکرین پر نظر نہیں آئیں اس لیے یہ رائے قائم ہو گئی کہ شاید کپور خاندان اپنی خواتین کو فلموں میں کام کرنے کی اجازت نہیں دیتا۔یہ رائے اس وقت غلط ثابت ہوئی جب کرشمہ کپور لانچ ہوئیں۔ وہ ایک باصلاحیت اداکارہ تو تھیں ہی مگر اُنھوں نے ڈانس میں بھی مادھوری جیسی اداکارہ کو ٹف ٹائم دیا۔انھوں نے 60 سے زائد فلموں میں کام کیا ہے جن میں سے زیادہ تر فلمیں کامیاب رہیں۔،تصویر کا ذریعہGetty Imagesاب وہ مختلف ریئلیٹی شوز میں جج کے فرائض انجام دیتی نظر آتی ہیں۔ کرشمہ کے بعد ان کی چھوٹی بہن کرینہ کپور رفیوجی فلم میں جلوہ گر ہوئیں۔سال 2000 سے لے کر تاحال ان کا شمار صفِ اول کی اداکاراؤں میں ہوتا ہے۔ وہ بالی وڈ کی ان چند ہیروئنز میں شامل ہیں جن کی شادی کے بعد بھی باکس آفس پوزیشن متاثر نہیں ہوئی۔رشی کپور کے بعد ایک طویل عرصے تک شائقین کو کپور خاندان کے کسی ہیرو کا انتظار ہوا، اور یہ انتظار رنبیر کپور کی اینٹری پر ختم ہوا۔رنبیر کپور کی صلاحیتوں کو دیکھ کر لگتا ہے کہ وہ اپنے تمام بڑوں کا فیوژن ہیں۔ ان کا شمار موجودہ دور کے کامیاب ترین ادکاروں میں ہوتا ہے۔ کپور خاندان کی پانچ نسلوں میں ایک سے بڑھ کر ایک کامیاب اداکار اور فلم میکر آئے لیکن کوئی بھی شو مین کے قد تک نہیں پہنچ پایا۔
Fun Funkar,،تصویر کا ذریعہGetty Imagesایلیش کا کہنا ہے کہ پچپن میں پورن دیکھ لینے سے مستقبل میں ان کی سیکس لائف متاثر ہوئیگلوکارہ بلی ایلیش نے بتایا کہ 11 سال کی عمر سے ہی ’استحصال سے بھرپور پورن‘ مواد دیکھ لینے کے باعث اُنھیں کس طرح ڈراؤنے خوابوں کا سامنا کرنا پڑا۔سیریئس ایکس ایم پر بات کرتے ہوئے 19 سالہ نوجوان فنکارہ کا کہنا تھا کہ اس مواد سے واقفیت ہو جانے کے بعد یہ ہوا کہ جب انھوں نے جنسی تعلق قائم کیا تو ایسی چیزوں کو بھی نہ نہیں کہہ سکیں جو صحیح نہیں تھیں۔ گریمی ایوارڈ یافتہ فنکارہ کا کہنا تھا کہ ’یہ اس لیے تھا کہ میں نے سوچا کہ مجھے اسی کی طرف متوجہ ہونا چاہیے تھا۔‘ایلیش نے اپنی نوعمر زندگی کا بیشتر حصہ عوام کی نظروں میں گزارا ہے۔ انھوں نے کھلے ڈلے لباس پہننے کے لیے شہرت بنائی اور بڑے ہونے کے دوران وہ جسمانی شبیہہ اور جنسی تعلقات کے بارے میں باقاعدگی سے بات کرتی رہی ہیں۔ پورنو گرافی کا موضوع انٹرویو میں آیا کیونکہ ان کے البم ہیپیئر دین ایور کے ایک گانے ’میل فینٹسی‘ میں اس کا حوالہ دیا گیا ہے۔ انھوں نے انٹرویو لینے والے میزبان ہاورڈ سٹرن کو بتایا کہ پورنو گرافی دیکھ لینے کے بعد وہ اسے توہین سمجھتی ہیں اور ان کے خیال میں یہ مواد ’تشدد‘ اور ’استحصال‘ ہے۔ ایلیش نے خاص طور پر پورنو گرافی میں خواتین کے جسموں اور جنسی تجربات کی عکاسی کے طریقہ کار پر تنقید کی۔ ایلیش نے پورن مواد دیکھنے کے بارے میں کہا ’میں سمجھ نہیں پائی کہ یہ ایک بری چیز کیوں تھی، میں نے سوچا کہ آپ جنسی تعلق اسی سے سیکھتے ہیں۔‘،تصویر کا ذریعہGetty Imagesبلی نے حال ہی میں ریکارڈ آف دی ایئر کا گریمی ایوارڈ جیتا ہےانھوں نے بتایا کہ جب انھوں نے اپنی والدہ کو بتایا تو ان کی والدہ خوفزدہ ہو گئیں۔ ’میں اس کی حامی تھی اور میں سوچتی تھی کہ میں ان لوگوں میں سے ایک ہوں اور اس کے بارے میں بات کروں گی اور سوچتی تھی کہ میں بہت کول ہوں کیونکہ مجھے اس سے کوئی مسئلہ نہیں اور میں یہ نہیں دیکھ پا رہی تھی کہ یہ کیوں برا ہے۔‘گلوکارہ اور نغمہ نگار کا کہنا تھا کہ وہ بہت کم عمری میں ہی یہ مواد دیکھتی رہیں جس نے اس کا ذہن ’تباہ‘ کر دیا تھا اور اُنھیں ڈراؤنے خوابوں کا سامنا کرنا پڑا تھا۔ایلیش نے کہا کہ یہ ایک ’حقیقی مسئلہ‘ ہے کہ پورن جنسی تعلقات کے دوران ایسی چیزوں کے سمجھنے کی صلاحیت کم کر دیتا ہے کہ سیکس کے دوران کیا نارمل ہے، بشمول رضامندی کے۔ مزید پڑھیےمیا خلیفہ: ’پورن میں کوئی پیسے نہیں‘’عرب دنیا میں بڑھتی ہوئی طلاقوں کی وجہ پورن ہے‘انسٹاگرام پورن سٹارز کے اکاؤنٹ کیوں ڈیلیٹ کر رہا ہے؟ یونیسیف سمیت بچوں کی فلاح و بہبود کے لیے کام کرنے والے ماہرین بھی اس نظریے کی تائید کرتے ہیں جن کا کہنا ہے کہ چھوٹی عمر میں فحش مواد دیکھنا نقصان دہ ہو سکتا ہے۔ ان کا کہنا ہے کہ پورنو گرافی جس میں استحصال اور بدسلوکی کے کاموں کی تصویر کشی ہوتی ہے وہ معمول بننے کے ساتھ ساتھ بچوں میں خراب ذہنی صحت اور دیگر منفی نتائج کا باعث بن سکتی ہے۔ایلیش نے اپنے انٹرویو میں کئی دیگر مسائل پر بھی بات کی، جن میں عوام کی نظروں میں ڈیٹنگ اور اس سال کے شروع میں کووڈ-19 کی ویکیسن لگوانے کے باوجود وائرس سے متاثر ہونا شامل تھا۔ ’میں نہیں مری، اور میں مرنے والی نہیں تھی، لیکن اس سے یہ بات رد نہیں کی جا سکتی کہ یہ کتنا تکلیف دہ ہے۔ یہ خوفناک تھا۔‘انھوں نے مزید بتایا کہ وہ تقریباً دو ماہ تک بیمار تھیں۔
Fun Funkar,،تصویر کا ذریعہGetty Imagesایک وقت ایسا بھی تھا جب پی ٹی وی کے ڈرامے جیسے ’وارث‘ شروع ہوتے ہی رات کو سڑکیں ویران ہو جاتی تھیں۔ ایسے ڈراموں کے ڈائیلاگ، کہانی اور اداکار لوگوں کو اپنے سحر میں جکڑ لیا کرتے تھے۔ مگر تب پاکستان میں چینل بھی صرف ایک تھا اور اس پر چلنے والا وہ دن کا واحد ڈرامہ ہوتا تھا۔ اور آج درجن بھر پاکستانی انٹرٹینمنٹ چینلز ہیں جن پر چلنے والے روزانہ کے ڈراموں کی تعداد بیس سے تیس ہیں۔ پھر وقت بدلہ اور ٹیلی وژن ڈراموں کی جگہ نوجوان نیٹ فلکس اور ایمازون پرائم جیسے ویب پلیٹ فارمز (یا او ٹی ٹی سروسز) پر موجود فلموں اور ڈراموں کو زیادہ شوق سے دیکھنے لگے۔ شاید یہی وجہ ہے کہ اس سال پاکستانیوں نے جس سیریز کو گوگل پر سب سے زیادہ سرچ کیا وہ کوئی پاکستان ڈرامہ یا فلم نہیں بلکہ جنوبی کوریا میں بننے والی نیٹ فلکس کی سیریز 'سکویڈ گیم' تھی۔ کوئی پاکستانی اگر نیٹ فلکس یا ایمازون پرائم کا رُخ کرے تو اسے دنیا جہاں کے ڈرامے اور فلمیں مل جاتے ہیں۔ بس ویرانی ہے تو پاکستان کے خانے میں۔ جو کچھ ہے وہ یا تو پرانا ہے یا اوریجنل کونٹینٹ نہیں۔ نیک فلکس پر پاکستانی چینل ہم ٹی وی کے چند اچھے ڈرامے موجود ہیں لیکن یہاں نیٹ فلکس کی جانب سے بنایا گیا کوئی پاکستانی ڈرامہ یا فلم فہرست میں شامل نہیں۔ جس پر ذہن میں یہ سوال تو اٹھتا ہے کہ ایسا کیوں ہے؟اداکارہ سروت گیلانی کا کہنا ہے کہ ویب سیریز میں اداکار، ہدایتکار اور مصنف کے پاس زیادہ آزادی ہوتی ہےکچھ لوگوں کا خیال ہے ڈراموں اور فلموں کا اچھا ہونا محض اس بات سے ثابت نہیں ہوتا کہ وہ نیٹ فلکس یا ایمازون پر سٹریم کے لیے دستیاب ہیں۔ مشہور ہدایتکار اور ہم ٹی وی کی بانی سلطانہ صدیقی کا کہنا ہے کہ پاکستانی ڈرامے نیٹ فلکس پر موجود مواد کا مقابلہ کرنے کی صلاحیت رکھتے ہیں۔وہ کہتی ہیں کہ ’نیٹ فلکس پر ’زندگی گلزار ہے‘ کو بے حد پسند کیا گیا۔ جس کا مطلب ہے کہ پاکستانی ڈراموں کو لوگ شوق سے دیکھتے ہیں۔ مجھے لگتا ہے کہ ٹی وی پر آج کل چلنے والے ڈرامے جیسا کہ ’پری زاد‘ اور ’ہم کہاں کے سچے تھے‘ بھی اگر نیٹ فلکس پر ہوں تو لوگ انھیں بہت پسند کریں گے۔‘ لیکن سلطانہ صدیقی کی رائے میں نیٹ فلکس جیسے بڑے پلیٹ فارمز کی جانب سے پاکستانی مواد نہ بنانے کے پیچھے کچھ اور بھی وجوہات ہیں۔’ان کو لگتا ہے کہ شاید ہم بولڈ (بے باک) ڈرامے نہیں بنا سکتے لیکن مسئلہ ہمارے اوپر عائد پابندیوں کا ہے۔ ہم نے بچوں کے ساتھ جنسی زیاتی کے موضوع پر ’اُڈاری‘ بنایا جسے پوری دنیا میں بہت سراہا گیا لیکن مجھے پیمرا کی جانب سے خط آ گیا۔ ہم مقابلے کی بات انڈیا کے ڈراموں اور فلموں سے کرتے ہیں لیکن ہمارے پاس ان جیسی آزادی نہیں۔‘ یہ بھی پڑھیےسکوِڈ گیم: جنوبی کوریا کے ڈراموں کی دنیا بھر میں بڑھتی مقبولیت کا راز کیا ہے؟کورین میوزک اور ڈرامے: پاکستانی نوجوان ’کے پاپ‘ کے دیوانے کیوں؟گرودوارے میں ’سر ڈھانپے بغیر ماڈلنگ‘: 'سکھ مذہب کا احترام کرتی ہوں، سکھ برادری سے معذرت خواہ ہوں‘لندن کی گلیوں سے آسکرز تک پہنچنے والے پاکستانی نژاد اداکار کی کہانیپاکستانی اداکارہ ثروت گیلانی نے نہ صرف ٹی وی ڈراموں میں کام کیا بلکہ وہ حال ہی میں انڈین او ٹی ٹی پلیٹ فارم زی فائیو کی مشہور پاکستانی ویب سیریز ’چڑیلز‘ میں مرکزی کردار میں نظر آئیں۔ وہ سمجھتی ہیں کہ ’ویب سیریز میں اداکار، ہدایتکار اور مصنف کے پاس زیادہ آزادی ہوتی ہے۔‘’آپ ویب سیریز میں ان موضوعات ہر بھی بات کر سکتے ہیں جس پر بات کرنا معیوب سمجھا جاتا ہے۔ اس کے علاوہ ایکٹر کے پاس بھی اداکاری کے لیے زیادہ آزادی ہوتی ہے۔‘آنے والے وقت میں ثروت کی ایک اور سیریز ’قاتل حسیناؤں کے نام‘ بھی زی فائیو پر ریلیز ہونے جا رہی ہے۔ ان کا کہنا ہے کہ پاکستان کو بہت دیر سے خیال آیا کہ اس کا مواد بھی نیٹ فلکس جیسے پلیٹ فارمز پر ہونا چاہیے۔ ’بہت سے پاکستانی اداکار، ہدایتکار اور دیگر لوگ ان پروڈکشنز کا حصہ ہیں، اگرچہ یہ مواد پاکستانی نہیں۔‘ ’انڈیا اس لحاظ سے ہم سے بہت آگے ہے۔ انھوں نے صحیح وقت میں اپنا مواد ایسی جگہ پہنچانا شروع کردیا جہاں دنیا بھر کے زیادہ سے زیادہ لوگ اسے دیکھیں۔ لیکن پاکستان بھی اب اس پر کام کر رہا ہے۔ اور پاکستان اچھی ویب سیریز بنا رہا ہے۔‘انور مقصود کے مطابق جیسے حالات ہمارے ملک کے ہیں ویسے ہی حالات ہمارے ڈراموں کے ہیںانور مقصود نے کئی دہائیوں تک سخت سیاسی اور معاشرتی حقیقتوں کو مزاح کا تڑکا لگا کر عوام کو پیش کیا اور خوب داد وصول کی۔ مگر ان کا قلم اب پچھلے کافی عرصے سے خاموش ہے۔ وہ اپنے روایتی انداز میں کہتے ہیں کہ ’ملک میں اتنے ڈرامے ہو رہے ہیں تو مجھے ڈرامے لکھنے کی کیا ضرورت ہے۔‘ انور مقصود سمجھتے ہیں کہ پاکستان میں ڈرامے کے گرتے معیار کی وجہ چینلز اور ڈراموں کی بھرمار ہے۔’اتنے ڈراموں کے لیے اتنے اداکار کہاں سے آئیں گے۔ آپ جب چینل بدلتے ہیں تو لگتا ہے کہ ایک ہی ڈرامہ پر چینل پر چل رہا ہے۔ سب میں اداکار ایک ہیں، یہاں تک کے بستروں پر بیچھی بیڈشیٹ بھی کئی بار ایک ہی ہوتی ہے۔‘ انور مقصود کے مطابق پاکستان میں بہت سے اداکار اور ہدایتکار بہت اچھا کام بھی کر رہے ہیں۔ ’مسئلہ اچھے سکرپٹ کا ہے۔ اچھے مکالمے کا ہے۔ آج کل جو گفتگو گھروں پر موبائل پر ہوتی ہے، اسی کو سکرپٹ میں ڈائیلاگ کے طور پر سکرپٹ میں لکھ دیا جاتا ہے۔‘ ان کا کہنا ہے کہ ڈرامہ آپ کے ملک کے حالات کا عکاس ہوتا ہے۔ ’جیسے حالات ہمارے ملک کے ہیں ویسے ہی حالات ہمارے ڈراموں کے ہیں۔‘لیکن سولہ سال سے انٹرٹینمنٹ کی صحافت سے وابستہ مدیحہ سعید کا کہنا ہے کہ نیٹ فلکس پر پاکستانی مواد نہ ہونے کے پیچھے کچھ اور بھی وجوہات ہیں۔ ’اگر آپ کوئی بھی پاکستانی ڈرامہ یا فلم اٹھائیں اور نیٹ فلکس کی بنائی ہوئی کوئی سیریز دیکھیں تو فرق صاف ظاہر ہوگا۔ مسئلہ صرف اچھی کہانی یا اداکاری کا نہیں ہے۔ تکنیکی مسائل جیسا کہ آواز اور ویڈیو کے معیار کے بھی کچھ مسائل ہیں۔‘مدیحہ کے مطابق اس کے علاوہ ایک اہم وجہ پاکستانی مارکیٹ بھی ہے۔ ’آج بھی زیادہ تر پاکستانی ٹی وی پر ہی ڈرامے دیکھتے ہیں اور نیٹ فلکس پر مواد دیکھنے والے پاکستانیوں کی تعداد باقی دنیا سے بہت کم ہے۔ نیٹ فلکس کے دنیا بھر میں صارفین 180 ملین کے قریب ہیں جبکہ پاکستان میں ان کی تعداد صرف ایک لاکھ ہے۔ لوگوں کی سمارٹ فون اور انٹرنیٹ تک رسائی کے لحاظ سے پاکستان کا شمار ایشیا پیسفک ممالک میں آخری دو ملکوں میں ہوتا ہے۔ اس لیے ہم نیٹ فلکس کے لیے اتنی بڑی مارکیٹ نہیں ہیں جتنا انڈیا یا کوریا۔‘مدیحہ کا کہنا ہے کہ پاکستان میں نیٹ فلکس کے اتنے کم صارفین ہونے کے باوجود نیٹ فلکس یہاں سے 1.6 بلین روپے کا معاوضہ کماتا ہے، اس لیے اگر پاکستان اپنے مواد کا معیاد بہتر بنائے تو اس کے پاس ان پیٹ فارمز تک رسائی کا موقع بڑھ جائے گا۔ 
Fun Funkar,،تصویر کا ذریعہGetty Imagesمیری بیٹی نے جو کہ نویں جماعت میں پڑھتی ہے، حال ہی میں اپنی سابقہ کلاس ٹیچر کو ایک نوٹ لکھا، جس میں اس نے اپنی پچھلی کلاس کے لڑکوں کی طرف سے ریپ سے متعلق مذاق پر اعتراض کیا اور بتایا کہ اس کی وجہ سے کلاس کی لڑکیاں کتنی بے چینی محسوس کرتی تھیں۔وہ ایک سال پہلے اپنے اردگرد کی لڑکیوں اور ان سے متعلق کیے جانے والے بیہودہ تبصروں پر بولنے کی ہمت نہیں کر سکی تھی۔ ایک سال بعد کسی حوالے سے اسے وہ سب کچھ پھر یاد آ رہا تھا۔ لڑکوں کا ایک گروپ کلاس کی لڑکیوں، ان کے جسم کے مختلف حصوں کا مذاق اڑاتا، یا نابالغوں کے ریپ جیسی پرتشدد باتیں کرتا تھا۔ ریپ سے متعلق مذاق تو عام تھا۔ایک سال بعد، وہ الفاظ ابھی تک اس کے ذہن میں تازہ تھے، اور اس سے بڑھ کر یہ کہ وہ مذمت نہیں کر پائی تھی۔ لکھنے سے پہلے اس نے مجھ سے یہ ضرور پوچھا کہ کیا ایک سال بعد یہ شکایت کرنا مناسب ہو گا؟ ظاہر ہے کہ اس نے محسوس کیا کہ لوگوں کی نظر میں ایک طویل وقفے کے بعد ایسی شکایات سامنے لانا غلط ہو سکتا ہے۔لیکن یہ اچھا ہوا کہ اس نے خود فیصلہ کیا کہ جب ہمت بندھ جائے اور وقت مناسب ہو تو بولنا چاہیے۔ صرف ایک سال کے بعد وہ اپنے لیے اور اپنے دوستوں کے لیے کھڑی ہو سکی۔آخر کیوں کبھی کبھار وقت کی پابندی ہمارے احتجاج ریکارڈ کرانے کے فیصلے پر سوالیہ نشان کھڑا کردیتی ہے۔ پہلی بار نہیں تو بعد میں کیوں؟اس ذہنیت کی وجہ تلاش کرنا مشکل نہیں۔ نہ صرف اس وقت جب اس ملک کے عام لوگ لڑکیوں کو یہ سمجھانے کی کوشش کرتے ہیں کہ ایسی باتیں دراصل صرف لطیفے ہیں، اور لڑکیاں اسے کچھ زیادہ ہی سنجیدگی سے لے رہی ہیں یا پھر یہ کہ لڑکوں کو بات کرتے ہوئے شاید خیال نہیں رہا اور لڑکیوں کو بس اسے نظرانداز کر دینا چاہیے۔ حیران کن بات یہ ہے کہ ایک بڑے چینل کے مقبول ٹی وی ریئلٹی شو کے میزبان سلمان خان نہ صرف یہ مشورہ ایک خاتون کو دے رہے تھے بلکہ اس شو میں وہ اس خاتون کے احتجاج کو غلط قرار دیتے ہوئے نظر آئے۔سپر سٹار سلمان خان 'بگ باس' ریئلٹی شو میں شریک لڑکیوں کو مشورہ دے رہے تھے کہ 'اگر کوئی لڑکا آپ پر تبصرہ کرے تو اسے نظر انداز کر دیں، دوسری بار بھی نظر انداز کریں، تیسری بار اسے ٹوکو اور آگے بڑھو، سخت رویے کی ضرورت نہیں ہے۔ ‘مزید پڑھیے خواتین پوچھ رہی ہیں کہ 'مرد ریپ کیوں کرتے ہیں؟'انڈیا میں دلت خواتین کی جہدوجہد کی ایک کہانی انڈیا میں 86 سالہ خاتون کے ریپ پر غم و غصہدلی:امریکی ایمبیسی کےاحاطے میں پانچ سالہ بچی کا ’ریپ‘وہ اس بات کی حمایت کرتے ہوئے نظر آئے کہ 'لڑکی انگلی آگے بڑھائے گی تو لڑکا تو ہاتھ پکڑے گا۔‘ایسا ہی کچھ اس بگ باس نامی مشہور رئیلٹی شو میں ایک گیم کے دوران ہوا جہاں ابھیجیت بیچوکالے نامی ایک مد مقابل مرد نے دیوولینا نامی خاتون سے اس گیم میں مدد کرنے کے نام پر اسے بار بار چومنے کا مطالبہ کیا۔ دیولینا نے ایک دو بار اس پر کچھ نہیں کہا لیکن بعد میں اس معاملے پر احتجاج درج کرایا۔ اب دیوولینا پر ہی سوال اٹھنے لگا کہ یہ ایک مذاق ہے، اگر اسے برا لگا تو اسے پہلے بھی احتجاج کرنا چاہیے تھا۔ ایک نوجوان لڑکی اور ایک عورت کی ماں ہونے کے ناطے میں نہیں چاہتی کہ میری بیٹی یا کوئی اور لڑکی اس مشورے پر عمل کرے۔اسی کو ’وِکٹم شیمنگ‘ کہتے ہیں یعنی متاثرہ شخص کو ہی شکایت کرنے پر شرم دلائی جاتی ہے۔ اس چھوٹی سی بات کو سمجھنا اتنا مشکل کیوں ہے کہ آپ کو اس عمل کو روکنے کا حق ہے جو  پہلی، دوسری، دسویں یا گیارہویں بار بھی نہیں روکا گیا تھا۔شو کے میزبان سلمان خان کو دیوولینا سے سوال کرتے ہوئے اور اس ذہنیت کی عکاسی کرتے ہوئے دیکھا گیا ہے جس میں ِوکٹم شیمنگ بہت آسان ہے۔ ’لڑکی نے کچھ کیا ہوگا‘ سے لے کر 'مرد، مرد ہی رہیں گے' تک، یہ ذہنیت لڑکیوں کو نام نہاد دائرے میں رہنے کا مشورہ دیتی ہے، یہ لڑکوں کو دائرہ توڑنے سے بچنے کا مشورہ دیتی ہے۔ یعنی یہ وہی منطق ہے کہ ہم مردوں کو ان کی حدود کو یاد رکھنے اور سمجھنے پر مجبور نہیں کر سکتے، اس لیے ایسے حالات سے بچنا ہی عقلمندی ہے۔جلد ہی سوشل میڈیا پر کیمپ تقسیم ہو گئے اور دوڑ شروع ہو گئی کہ خاتون مقابلہ کرنے والے اس مد مقابل مرد کے ساتھ کافی آرام دہ تھی۔ یہاں یہ جواز پیش کیا جاتا رہا کہ اگر آپ کسی وقت کسی کے ساتھ راحت محسوس کرتے تھے تو پھر آپ ان کے کسی بھی عمل سے کیسے بے چین ہوسکتے ہیں۔ اگر ایک وقت میں کسی چیز یا رویے سے بے چینی نہیں تھی، تو کسی دوسرے وقت میں کیوں بے چینی ہو گئی؟،تصویر کا ذریعہTwitter/big bossدیولینا نے ایک دو بار اس پر کچھ نہیں کہا لیکن بعد میں اس معاملے پر احتجاج درج کرایابعض اوقات کسی بھی قسم کے جنسی تشدد یا غیر مناسب رویے پر فوری ردعمل سمجھ میں نہیں آتا۔ کئی بار آپ الجھن میں رہتے ہیں، کبھی کبھی آپ اپنے آپ کو ٹٹولتے ہوئے پاتے ہیں کہ کیا مجھے سمجھنے میں کوئی غلطی تو نہیں ہوئی؟جب آپ سمجھتے ہیں تو بولنے کی گنجائش ہونی چاہیے اور اس کے لیے لوگوں کو آپ کے لیے فیصلہ نہیں کرنا چاہیے۔ جنسی تشدد سے نبرد آزما اس معاشرے میں بولنے کی ہمت اسی طرح آئے گی۔ گھڑیاں اور کیلنڈر کی تاریخیں اس وقت کا تعین اور فیصلہ نہیں کر سکتیں کہ کب لڑکیاں اپنی آواز بلند کریں گی۔ملائم سنگھ یادو کا 'لڑکے غلطیاں کرتے ہیں' یا کرناٹک کے ایم ایل اے کا تازہ ترین تبصرہ نہ تو پہلا ہے اور نہ ہی آخری۔ اگر آج لڑکیاں بولیں گی تو شاید کل ایسا مذاق کرنے والوں کے لیے سزا نہ بھی ہو لیکن کم از کم شرمندگی کا ماحول پیدا ہو جائے۔بات بہت آسان ہے اور وہ یہ ہے کہ نہیں کا مطلب نہیں۔ رضامندی کو سمجھنا اتنا مشکل نہیں ہوسکتا اور خاموشی یا تاخیر کو رضامندی سمجھنا ناانصافی ہے۔فلموں، رئیلٹی شوز اور میڈیا کے بہت سے پلیٹ فارمز پر اس طرح کی ذہنیت ایک عام سی بات ہے اور جب کروڑوں لوگوں کے پیارے اداکار ان باتوں کی تصدیق کرتے ہیں تو پھر ہمارے ہاں سکولوں کالجوں میں لڑکیوں اور ملک میں خواتین کے خلاف ایسے مزاحیہ لطیفے سننے کو ملتے ہیں اور ایسے میں جنسی تشدد میں اضافہ حیران کن نہیں ہونا چاہیے۔جب سلمان خان جیسے سپر سٹار کی جانب سے اور اس طرح کے پروگراموں میں بغیر کسی ہچکچاہٹ کے غیر ذمہ داری کا مظاہرہ کیا جاتا ہے تو خاموش رہنا یا 'چلتا ہے' کہہ کر آگے بڑھنا جرم ہے۔2019 میں انڈیا میں 'MeToo' تحریک کا آغاز ہوا، جس نے خواتین کو ہمت دی کہ زخم وقت گزرنے کے ساتھ نہیں بھرتے اور جب تک وہ ہرے ہیں، اس پر وقت کی کوئی پابندی نہیں ہو سکتی۔  
Fun Funkar,،تصویر کا ذریعہGetty Imagesمتحدہ عرب امارات نے یہ فیصلہ کیا ہے کہ اب سے بالغ افراد کے لیے بنائی جانے والی فلموں کو سینسر نہیں کیا جائے گا اور سینما میں بین الاقوامی فلموں کی سکریننگ +21 کی ایج ریٹنگ  یعنی 21 برس سے زیادہ افراد کی ریٹنگ کے ساتھ بھی ہوسکے گی۔ملک میں ثقافت کی وزارت اور یوتھ میڈیا ریگولیٹری آفس کا کہنا ہے کہ 19 دسمبر سے سنیماؤں میں فلموں کی نمائش کے لیے +21 کی ایج ریٹنگ متعارف ہوگی، یعنی 21 سال یا اس سے زیادہ عمر کے افراد ایسی مخصوص فلمیں دیکھ سکیں گے۔ اس بیان میں کہا گیا کہ فلموں کے بین الاقوامی ورژن اب سینما میں دکھائے جائیں گے جبکہ لوگوں کے داخلے پر عمر کی حد کے معیار کو سختی سے نافذ کیا جائے گا۔ متحدہ عرب امارات کے اخبار دی نیشنل کے مطابق اس فیصلے کا مطلب ہے کہ اب سے بالغ افراد کے لیے بنائی گئی فلموں کی ایڈیٹنگ (کاٹ چھانٹ) اور ’نامناسب‘ سینز کی سینسرشپ نہیں کی جائے گی۔ بلکہ فلموں کے ساتھ منسوب ایج ریٹنگ کی پیروی کی جائے گی اور ان فلموں کو اصل حالت میں دکھایا جائے گا۔بیان میں سینماؤں سے کہا گیا ہے کہ وہ ’سختی سے ایج ریٹنگ کی پیروی کریں اور 21 سال یا اس سے زیادہ عمر کے افراد سے شناخت کا ثبوت مانگیں۔‘دی نیشنل کا کہنا ہے کہ اکثر بین الاقوامی فلموں کو متحدہ عرب امارات میں ریلیز کیا جاتا ہے مگر بالغ افراد سے متعلق مخصوص سینز کو فلموں سے نکال دینا عام ہے۔ اس میں بتایا گیا کہ اب تک سب سے بڑی ایج ریٹنگ 18 سال تھی جس کے تحت کچھ ہی فلمیں ریلیز کی گئیں۔ سنہ 2018 میں حکومت نے وسیع پیمانے پر تفریحی مواد کے لیے ایج ریٹنگ کو لازم قرار دیا تھا۔ اس میں کتابیں اور ویڈیو گیمز بھی شامل تھیں۔اگرچہ متحدہ عرب امارات کی حکومت کو روایتی طور پر قدامت پسند سمجھا جاتا ہے مگر یہ خلیج میں سب سے آزاد خیال ممالک میں سے ہے اور یہاں عموماً دیگر مذاہب اور روایات کا احترام کیا جاتا ہے۔ ،تصویر کا ذریعہGetty Imagesحال ہی میں یہاں متعارف کرائے گئے نئے قواعد کے تحت مرد اور خواتین بغیر شادی کے ایک ساتھ رہ سکتے ہیں جبکہ شراب نوشی اور شراب خریدنے پر عائد سختیاں ہٹائی گئی ہیں۔ عرب دنیا میں متحدہ عرب مارات کا شمار ایسے ممالک میں ہوتا ہے جہاں سب سے زیادہ لوگ انٹرنیٹ استعمال کرتے ہیں۔ مگر انٹرنیٹ پر سیاسی اختلاف یا مذہب سے متعلق مواد کی نگرانی کی جاتی ہے۔ جبکہ ذرائع ابلاغ کے مواد کی بھی نگرانی کی جاتی ہے اور اس پر سیاسی کنٹرول رکھا جاتا ہے۔ ’غیر ملکی سرمایہ کاری کو دوبارہ راغب کرنے کی کوشش‘ اس خبر پر تبصرہ کرتے ہوئے برطانوی اخبار دی ٹائمز میں چھپی تحریر میں ایبی چیزمین کہتی ہیں کہ جب 2014 میں فلم ’دی وولف آف وال سٹریٹ‘ پہلی بار متحدہ عرب امارات میں دکھائی گئی تو اس میں سے قریب 45 منٹ کے سینز کاٹ دیے گئے تھے۔ ان کے مطابق ’پہلے متحدہ عرب امارات میں 18 پلس کی درجہ بندی تھی، لیکن بہت کم بین الاقوامی فلمیں اس زمرے میں آتی ہیں جن میں بالغ یا جارحانہ مناظر سینسرشپ بورڈ کو جمع کرائے جاتے ہیں اور ان پر فوری پابندی عائد کردی جاتی ہے۔‘یہ بھی پڑھیےسعودی عرب میں اربوں ڈالر کے ’جدہ سینٹرل‘ منصوبے میں ایسا کیا ہے؟ اسرائیل متحدہ عرب امارات کی دوستی سے کیا حاصل کرنا چاہتا ہے؟’ساری تنخواہ لے لو مگر پاکستان واپسی کا ویزہ دے دو‘دبئی کی ’اونچائی‘ کا رازرپورٹ میں کہا گیا ہے کہ ’متعدد خلیجی ممالک نے فلم ویسٹ سائیڈ سٹوری پر پابندی لگائی جو اس ماہ برطانیہ میں ریلیز ہوئی تھی۔ بظاہر اس لیے کہ اس میں ایک ٹرانسجینڈر کردار بھی شامل تھا۔ خیال ہے کہ متحدہ عرب امارات اور دیگر ممالک نے ڈزنی سے سینز کاٹنے کا مطالبہ کیا تھا مگر انھوں نے انکار کردیا۔‘،تصویر کا ذریعہGetty Imagesایبی چیزمین کے مطابق فی الحال یہ واضح نہیں کہ آیا پہلے بین یا سینسر کی گئی فلموں کو دوبارہ ریلیز کیا جائے گا۔ انھوں نے کہا کہ پچھلے ایک سال کے دوران ’متحدہ عرب امارات میں طویل عرصے سے رائج سخت اسلامی قوانین میں بنیادی تبدیلی کی گئی ہے: لوگوں کو اب شراب خریدنے کے لیے لائسنس کی ضرورت نہیں ہے، غیر شادی شدہ جوڑوں کو ایک ساتھ رہنے کی اجازت ہے، خودکشی کی کوشش اب جُرم نہیں ہے، اور اکیلی خواتین کو ملک سے بھاگنے کی ضرورت نہیں۔‘ان کا خیال ہے کہ متحدہ عرب امارات خلیجی خطے کی دوسری بڑی معیشت ہے، اور اسے گذشتہ سال شدید کساد بازاری کا سامنا کرنا پڑا، کیونکہ کورونا وائرس نے سیاحت کی صنعت کو متاثر کیا اور تیل کی قیمتیں اپنی کم ترین سطح پر ریکارڈ کیں۔ ’تیل کے بعد کے مستقبل کے لیے سرمایہ کاری اور ہنر مند کارکنوں کو راغب کرنا بہت ضروری ہے۔‘ایبی چیزمین کے مطابق ان اصلاحات کا تعلق سعودی عرب سے بھی ہوسکتا ہے جہاں معاشرے میں تبدیلی لانے کی کوشش کی جا رہی ہے۔ ’متحدہ عرب امارات غیر ملکی سرمایہ کاری کو دوبارہ راغب کرنے کا خواہشمند ہے جو ریاض کا رُخ کر رہے ہیں۔‘
Fun Funkar,’سوشل میڈیا پر فراغت بہت زیادہ ہوتی ہے، لوگ کچھ نہ کچھ تو لکھیں گے، اتنے ٹریلر اور ٹیزر آئے ہیں۔ اس چھوٹی سی فلم نے لوگوں کو ہلا کر رکھ دیا ہے۔ اس میں کچھ نہ کچھ تو ہے جو آپ کو دیکھنے کو آنا ہو گا۔‘یہ کہنا ہے پاکستان کی تاریخ کے سب سے بڑے سیریل کلر قرار دیے جانے والے جاوید اقبال کی زندگی پر بننے والی فلم کے ڈائریکٹر ابو علیحہ کا اور انھوں نے یہ دعویٰ بھی کیا کہ جب ٹکٹ کر خرید کر سینما پر لوگ فلم دیکھیں گے تو وہ بالکل مایوس نہیں ہوں گے۔  فلم سے جڑے تنازعات، اس کی تیاری کے مراحل اور اس کے مرکزی خیال سے متعلق بی بی سی اردو کے لیے صحافی براق شبیر نے اس فلم کے ڈائریکٹر ابوعلیحہ کے علاوہ اس فلم میں جاوید اقبال کے کردار میں نظر آنے والے اداکار یاسر حسین سے تفصیلی گفتگو کی۔    ابو علیحہ کا ماننا ہے کہ جاوید اقبال کے ہاتھوں 100 بچوں کا قتل پاکستان کی تاریخ کا ایک ایسا واقعہ ہے جسے یاد رکھنا چاہیے۔وہ کہتے ہیں کہ ’ایک برا کردار ہے ہماری تاریخ کا تو اسے بھولنے کے بجائے اسے دوبارہ یاد کیا جائے اور دیکھا جائے کہ کیوں ایسا ہوا۔ اس پر ذرا روشنی ڈالی جائے اور چھوڑ دیا جائے عوام پر، ایک تاریخ کا حصہ ہے، کوئی ایسی چیز نہیں ہے یہ۔‘انھوں نے کہا کہ ’اگر تقسیم ہند پر مووی بن سکتی ہے جبکہ خود تقسیم کوئی اچھی یادداشت نہیں ہے تو یہ بھی ایک بری یادداشت ہے ہماری، اس پر بھی فلم بن سکتی ہے‘۔ ،تصویر کا ذریعہYasir Hussain Instagramان کا کہنا تھا کہ ’میں چاہتا ہوں ایدھی صاحب پر موودی بنے وہ تو بہت اچھی ہو گی۔ ہر جگہ جا کر جس طرح عوام ان کے پاس جمع ہوتی تھی۔ میں چاہتا ہوں کہ ایدھی پر ہم ہی فلم بنائیں۔۔ لگائیں پیسے۔‘اس فلم بنانے کے فیصلے کا دفاع کرتے ہوئے وہ بیرونی دنیا کی کچھ مثالیں اور پاکستانی صارفین کے رحجانات پر بھی بات کرتے ہیں۔ انھوں نے کہا کہ میرے خیال میں ہر عنوان پر فلم بننی چاہیے اور بنتی رہی ہیں۔ ’امریکن سائیکو جب انھوں نے بنائی تھی تو لوگوں نے تھوڑا ہی کہا تھا کہ اس پر مووی نہیں بننی چائیے۔ یہ تو ایک ایسی بات ہے جو پاکستان میں لوگ کرتے ہیں حالانکہ یہی سارے لوگ سکوئڈ گیمز بھی دیکھتے ہیں جس کا کوئی پیغام نہیں ہے۔ اور اسی طرح ’یو‘ ایک سیریز آئی ہوئی تھی جو پاکستان میں ٹرینڈنگ پر تھی، جس کا مطلب ہے کہ پاکستان اسے دیکھ رہا ہے۔ اس میں ایک بندہ ہے جو سٹاکر ہے، تو آپ سٹاکر کو کیوں دیکھ رہے ہیں، کیا میسیج مل رہا ہے آپ کو۔۔ تو ہر چیز کا میسیج نہیں ہوتا۔‘  ابو علیحہ نے بتایا کہ ’میں چار سال سے پرعزم تھا کہ مجھے یہ پروجیکٹ کرنا ہے اور کبھی بھی کسی بھی جگہ یہ آئیڈیا نہیں تھا کہ آپ کے پاس ایک سیریل کلر ہے اور کیونکہ ایمازون اور نیٹفلکس بھرے پڑے ہیں سیریل کلر کی فلموں سے تو ہم بھی ایک سریل کلر کی کہانی بناتے ہیں۔ وہ کہنے لگے کہ ’جاوید اقبال کو آپ دیکھ لیں۔ اس سے متعلق آپ کو جو بھی کلپ ملتا ہے، وہ ایک نارمل آدمی تھا۔ ایسا آدمی اگر آپ کے پاس سے سڑک سے گزر کر چلا جائے تو آپ دوبارہ نگاہ نہیں ڈالیں گے۔ وہ ماچو نہیں تھا، وہ ایک نارمل آدمی تھا۔ ’جاوید اقبال کے کیریکٹر کو بنانا چیلنج تھا۔ اس فلم میں جب آپ دیکھنے جائیں گے تو آپ کو یاسر حسین نہیں یں گے، عائشہ عمر اور ربیعہ کلثوم نہیں ملے گی، آپ کو ایک پولیس آفیسر ملے گی، آپ کو ایک ماں ملے گی، آپ کو ایک سیریل کلر ملے گا۔‘ عائشہ عمرابوعلیحہ کہتے ہیں کہ ایسا بالکل نہیں ہے کہ یاسر کی شکل جاوید اقبال سے ملتی جلتی ہے۔ تاہم وہ کہتے ہیں کہ یاسر حسین کا مجھے پتا تھا کہ وہ ایک بہت اچھا اداکار تھا، وہ اس کیریکٹر کو بڑا اچھا نبھا سکتے ہیں۔ عائشہ عمر  کے انتخاب کے بارے میں ان کا کہنا تھا کہ ’عائشہ پر ’خوبصورت‘ کے کردار کی ایک چھاپ لگ چکی ہے۔ مجھے لگا کہ جو ہم حیرانی کا عنصر دینا چاہتے ہیں، چونکا دینا چاہتے ہیں، اس حوالے سے عائشہ عمر ایک بہتر چوائس ہوں گی، جو دس سال سے آپ کے چہروں پر مسکراہٹیں بکھیرتی ہوئی آ رہی ہیں اور اب وہ روئے گی، وہ سو بچوں کی ماؤں کے لیے روئے گی، اور وہ اسے نفرت سے دیکھے گی تو یہ ایک سرپرائز تھا‘۔  ابو علیحہ کے لیے جہاں اس موضوع پر فلم بنانا چیلنج تھا وہیں بڑے سٹارز کو منانا بھی آسان نہیں تھا۔وہ کہتے ہیں کہ ’میرے لیے سب سے بڑا چیلنج تو محدود بجٹ تھا کہ کیسے یاسر حسین اور عائشہ عمر جیسے سٹارز کو مناؤں کہ وہ یہ فلم کریں اور یہ کہ انھیں کسی بھی قسم کی مایوسی نہیں ہو گی۔ انھیں اب اس بات پر قائل کرنا تھا کہ میں ان سے ایک ’رِسکی پروجیکٹ‘ پر مہینوں کی محنت مانگ رہا ہوں اور میں انھیں ان کا جائز معاوضہ بھی نہیں دے پا رہا ہوں۔‘ اداکار یاسر حسین کہتے ہیں کہ انھیں تین مختلف لوگوں نے جاوید اقبال پر فلم میں کام کرنے کی آفر کی تھی اور تینوں کو انھوں نے ہاں ہی کی تھی۔ وہ بتاتے ہیں کہ ’میرے لیے تو جاوید اقبال کا ایک الگ تعلق ہے۔۔ وہ یہ ہے کہ چھ، سات سال پہلے لاہور میں مجھے ایک شارٹ فلم کی سکریننگ کے لیے بلایا گیا تھا، تو جنھوں نے وہ شارٹ فلم بنائی تھی انھوں نے بھی مجھے یہ بتایا تھا کہ میں اگلا پروجیکٹ جو کر رہا ہوں وہ جاوید اقبال پر کر رہا ہوں۔ تو کیا آپ کریں گے؟ تو میں نے کہا کیوں نہیں، یہ تو ایک بہت اچھا پروجیکٹ ہو گا۔ ایک ایسی کہانی آپ بنا رہے ہیں جو بہت ڈراؤنی ہو گی۔ میں نے کہا یہ میں ضرور کروں گا۔‘ یہ بھی پڑھیے دلِ مومن: ’اداکار کی کوئی عمر نہیں ہوتی، کردار کی ہوتی ہے‘ ’ڈراموں میں باوقار، اچھی عورت وہی ہے جو سمجھوتہ کرنے پر راضی ہو جائے‘ ابتدا میں اسود کا کردار ادا کرنے سے منع کر دیا تھا: عثمان مختار’پھر ایک اور صاحب آئے میرے پاس کہ میں جاوید اقبال پر فلم بنا رہا ہوں۔ تو کیا آپ اس میں کام کریں گے۔ میں نے کہا جی میں کروں گا، مجھے پہلے بھی کسی نے کہا تھا۔ پھر میرے پاس ابوعلیحہ آئے کہ میں جاوید اقبال پر فلم بنا رہا ہوں تو میں نے کہا کہ یار میرے ساتھ یہ مذاق ہو رہا ہے، بہت عرصے سے۔ ظاہر ہے میں فوراً ہی ہاں کر دی تھی۔ مجھے یہ پتا تھا کہ یہ بنا لیں گے کیونکہ پہلے بھی فلمیں بنائی ہیں اور یہ کسی بھی بجٹ میں فلم بنا لیتے ہیں۔ تو میں اب انھیں یہ کیوں کہوں گا کہ اب نے کریں ایسا،تصویر کا ذریعہYasir Hussain Instagramیاسر حسین کہتے ہیں کہ میں نے سٹڈی کیا تو ان سے متعلق کوئی ذیادہ مواد نہیں ملا۔ ’جاوید اقبال سے متعلق ایک چھوٹی سی ویڈیو سامنے آئی تھی۔ اس میں جاوید اقبال کا جو رویہ نظر آ رہا ہے کیونکہ اس نے خود سرینڈر کیا تھا، تو اس میں ایک چیز تھی کہ یار میں خود آیا ہوں، آپ کا کوئی کمال نہیں ہے اس میں۔ وہ غرور اور تکبر کا مظاہرہ کر رہا تھا ۔۔ اس سے مجھے اندازہ ہو گیا۔ اور پھر جس طرح ڈائریکٹر نے مجھے سمجھایا کہ وہ خود کو پولیس اور تھانوں سے اوپر سمجھتا ہے، وہ خود آیا ہے کہ مجھے گرفتار کرو، میں نے 100 بچے مار دیے ہیں۔‘وہ مزید کہتے ہیں کہ ’اس میں پھر اس کردار کو بھی پرسکون ہونا چاہیے کیونکہ وہ کوئی دہشتگرد تھوڑا ہی تھا کہ جو برقعہ پہن کر بھاگ رہا ہو، یہ خود آیا ہے۔ اس کو جو میں آگے لے کر بڑھا ہوں۔ جس پر لوگوں نے بتایا کہ وہ جس طرح آپ کا پولیس موبائل سے اترنے کا انداز ہے، جس طرح آپ دیکھ رہے ہیں، وہ ہمیں بہت زبردست احساس دیتا ہے۔۔۔ جب جاوید اقبال پولیس موبائل سے اتر رہا تھا تو وہ اس کے لیے فخریہ لمحہ تھا کہ آپ لوگ مجھے ایسے اتار رہے ہیں کہ جیسے آپ پکڑ کر لائے ہوں۔ میں خود آیا ہوں تو وہ ایک چیز تھی جسے میں نے فالو کیا۔‘ یاسر کہتے ہیں کہ مجھے میرے ایک نئے ایکٹر نے سوال کیا کہ جب وہ آپ کر رہے تھے تو آپ کیا سوچ رہے تھے۔ میں نے جواب دیا کہ اس وقت میں کچھ نہیں سوچ رہا تھا، میں اس سے پہلے سوچ چکا تھا کہ جب آپ اداکاری کرتے ہیں تو پھر آپ اس کو لے کر چلتے ہیں جو نیچرلی ذہن میں آتا ہے۔ اس وقت خاص کچھ نہیں سوچ رہے ہوتے ہیں۔ یاسر حسین کہتے ہیں کہ اچھی بات یہ تھی کہ اس فلم کو جلدی بنا لیا گیا کیونکہ وہ جاوید اقبال کی پوری زندگی پر نہیں تھی۔ کچھ حصہ تھا اس کی زندگی کا، وہ جلدی شوٹ ہو گیا، (جو) میرے لیے خوشی کی بات تھی کیونکہ میں ذیادہ دیر اس کو نہیں کر سکتا تھا۔ وہ کہتے ہیں کہ ’اگر آپ مجھ سے پوچھیں تو میں دوبارہ اس کیریکٹر میں آ سکتا ہوں کیونکہ  آپ کے ساتھ ایک بٹن لگ جاتا ہے۔ اسے آپ جب دباتے ہیں تو پھر اس کردار میں جا سکتے ہیں۔ مگر میں اب (اس کردار میں) نہیں جانا چاہتا، اس کردار میں ذیادہ وقت کے لیے رہنے سے متعلق وہ کوئی اچھے احساسات نہیں تھے  ایک سین کا حوالہ دیتے ہوئے انھوں نے کہا کہ ’ربیعہ کلثوم بڑی اچھی اداکارہ ہیں، وہ اس بچے کی ماں بنی تھیں، جن کا بچہ کھو گیا ہے، وہ جاوید اقبال سے پوچھنا چاہ رہی ہیں کہ وہ تمھارے پاس تو نہیں ہے۔ تو یہ ایک بڑا تکلیف دہ منظر تھا۔ وہ جب ربیعہ نے پرفارم کیا تو ایک اداکار کے طور پر میں اتنا غیر محفوظ تھا کہ اس وقت شاید مجھے کٹ کا نہیں کہا جاتا تو میں دھاڑیں مار مار کر رونے لگتا۔‘وہ کہتے ہیں کہ ’مجھ سے اپنے جذبات سنبھالے نہیں جا رہے تھے کیونکہ وہ میں کردار ایک اداکار کے طور پر کر رہا تھا مگر ایک انسان کے طور پر میں کنٹرول نہیں کر پا رہا تھا۔‘
Fun Funkar,،تصویر کا ذریعہGetty Imagesحال ہی میں ریاض میں ہونے والے میوزک فیسٹیول میں سات لاکھ سے زیادہ افراد نے شرکت کی ہےمشرق وسطیٰ کے سب سے بڑے میوزک فیسٹیولز میں سے ایک سعودی عرب میں ہو رہا ہے۔ تقریب کے منتظمین نے ریاض کے گرد و نواح میں ہونے والے اس ایونٹ کے دوران جنسی اور دوسری طرح کی ہراسانی روکنے کے لیے اضافی اقدامات کا وعدہ کیا ہے۔ سعودی عرب میں اب بڑے پیمانے پر تفریحی تقاریب اکثر دیکھنے میں آتی ہیں۔ مگر مقامی اور غیر ملکی خواتین کی جانب سے ایسی اطلاعات سامنے آئی ہیں کہ انھیں یہاں جنسی ہراسانی کا سامنا کرنا پڑا ہے۔ ان کے پاس کچھ واقعات کے شواہد بھی ہیں۔ ان تقاریب کے بعض مناظر اب بھی غیر معمولی لگتے ہیں۔ ایسا ملک جہاں چند سال قبل تک عوامی مقامات پر موسیقی متنازع تھی یہاں اب رات بھر بلند آواز میں میوزک فیسٹیول ہوتا ہے اور لوگوں کی بڑی تعداد اس میں شرکت کرتی ہے۔ ایم ڈی ایل بیسٹ ساؤنڈ سٹرام نامی اس تقریب میں چار روز تک لاکھوں کی تعداد میں لوگ دنیا کے معروف ڈی جیز کو دیکھنے آئے۔اس تقریب میں مرد اور خواتین ایک دوسرے کے ساتھ گھل مل سکتے تھے۔ ماضی کے سعودی عرب میں ایسا سوچا بھی نہیں جاسکتا تھا۔،تصویر کا ذریعہGetty Imagesسعودی عرب کے ان کنسٹرٹس میں مرد اور خواتین ایک ساتھ جمع ہوسکتے ہیںدنیا کے مشہور پرفارمرز کے لیے سعودی عرب آنے کا فیصلہ آسان نہیں تھا اور انھوں نے ادھر آنے سے پہلے انسانی حقوق  کی خلاف ورزیوں کا ریکارڈ بھی دیکھا ہوگا۔ سماجی کارکنان کا کہنا ہے کہ سعودی عرب آنے والے پرفارمرز نے جابر حکومت کی مدد کی ہے تاکہ ان کی ساکھ بہتر دکھائی جاسکے۔لیکن پرفارمر وہ واحد افراد نہیں جو ان تقاریب پر جانے سے کتراتے ہیں۔ ایسی اطلاعات ہیں کہ ریاض اور دیگر علاقوں میں ان بڑی تفریحی تقاریب کے دوران خواتین کے ساتھ جنسی ہراسانی کے بے شمار واقعات سامنے آئے ہیں۔ گذشتہ برسوں کے دوران ایسی ویڈیوز سامنے آئی ہیں جن میں مرد خواتین کو چھو رہے ہیں یا دوسرے طریقوں ہراس کر رہے ہیں۔ اس دوران ایم ڈی ایل بیسٹ نے ’رسپیکٹ اینڈ ریسٹ‘ نامی مہم شروع کی ہے تاکہ ان تقاریب کے دوران خواتین کو تحفظ فراہم کیا جاسکے۔ اس مہم میں ایسے واقعات کی صورت میں کارروائی کا وعدہ کیا گیا ہے۔ بعض لوگ، جو گذشتہ ماہ ان تقاریب پر گئے تھے، انھوں نے ان کوششوں کو سراہا ہے۔ سنہ 2018 سے سعودی حکام نے ہراسانی کو جُرم قرار دیتے ہوئے بھاری جرمانے اور پانچ سال تک قید کی سزائیں دی ہیں۔ ،تصویر کا ذریعہGetty Images’سینڈ سٹرام‘ کو خطے کا سب سے بڑا میوزک فیسٹیول کہا جا رہا ہےمگر کئی سعودی خواتین نے بی بی سی سے رابطہ کر کے بتایا ہے کہ یہ اقدامات ناکافی ہیں۔ انھوں نے اپنا موقف دیتے ہوئے نام ظاہر نہ کرنے کی شرط رکھی ہے۔ ان کا کہنا ہے کہ بڑے انٹرٹینمنٹ ایونٹس کے دوران یا تو انھیں خود ہراسانی کا سامنا کرنا پڑا ہے یا وہ ایسی خواتین کو جانتی ہیں جن سے بدسلوکی کی گئی۔ یہ بھی پڑھیےسعودی عرب میں اربوں ڈالر کے ’جدہ سینٹرل‘ منصوبے میں ایسا کیا ہے؟ ’وہ ریاض سعودی عرب میں ۔۔اور پاکستان میں یونیورسٹیوں میں کنسرٹ پر پابندی کے ٹرینڈ‘سعودی عرب تبلیغی جماعت سے ’خائف‘ کیوں ہے؟ اسرائیل متحدہ عرب امارات کی دوستی سے کیا حاصل کرنا چاہتا ہے؟ان کا کہنا ہے کہ آن لائن ہراسانی کی ویڈیوز پر اکثر صارف خواتین کو ہی اس کا قصوروار ٹھہراتے ہیں۔ جبکہ سعودی قوانین کے مطابق شکایت کی صورت میں مجرم کے ساتھ متاثرہ خاتون کو بھی سزا ملنے کے امکان ہوتے ہیں۔ ایک دوسری خاتون کا کہنا تھا کہ حکام صرف اسی صورت میں ان اطلاعات کو سنجیدگی سے لیتے ہیں جب ان واقعات میں کوئی غیر ملکی فرد متاثر ہوتا ہے۔ وہ کہتی ہیں کہ اگر متاثرہ خاتون سعودی شہری ہو تو اس پر کم دھیان دیا جاتا ہے۔ لیکن اگر متاثرہ خاتون غیر ملکی ہو تو اس پر سخت ردعمل اور سزائیں دی جاتی ہیں۔ تیسری خاتون نے بی بی سی کو بتایا کہ مقامی خواتین کے تحفظ کے لیے کوئی اقدامات نہیں کیے گئے۔ یہ سمجھا جاتا ہے کہ وہ اس میں ملوث تھیں یا تقریب پر جانے سے وہ بھی اس کی قصوروار ہیں۔ ’اگر نوجوان خواتین ایسے واقعات کی اطلاع دیتی ہیں تو انھیں اپنے خاندان یا برادری کی طرف سے تنقید کا سامنا کرنا پڑ سکتا ہے۔‘ انھوں نے بتایا کہ حال ہی میں یہ تنبیہ جاری کی گئی ہے کہ تفریحی تقاریب کے دوران موبائل سے ویڈیو بنانا منع ہے۔ ان کا الزام ہے کہ اس طرح خواتین کو روکا جا رہا ہے کہ وہ ہراسانی کے واقعات کے ثبوت جمع نہ کر سکیں۔سعودی عرب کے قائم مقام سربراہ ولی عہد محمد بن سلمان کے قریبی حلقوں کا کہنا ہے کہ ملک بڑی تبدیلی سے گزر رہا ہے جس میں قدامت پسندی سے رواداری کا معاشرہ تشکیل دیا جا رہا ہے اور ایسے میں اس نوعیت کے واقعات ناگزیر ہیں۔ اس تبدیلی کی مثال وہ اس طرح دیتے ہیں کہ اب سڑکوں پر سماجی رویوں کو دیکھنے کے لیے پولیس اہلکار مامور نہیں کیے جاتے۔ ،تصویر کا ذریعہGetty Imagesتبدیلی کی اس رفتار کو تیز کیا گیا ہے تاکہ سعودی شہزادے کے ویژن 2030 منصوبے کی تکمیل ہوسکے۔ اس منصوبے کا مقصد سعودی معیشت کا تیل پر انحصار کم کرنا اور معاشرے کو نوجوانوں کی توقعات کے مطابق ڈھالنا ہے۔محمد بن سلمان کے حامیوں کا کہنا ہے کہ یہ تبدیلی اب بھی اپنے ابتدائی مراحل میں ہے۔ ان کا کہنا ہے کہ جب تک یہ تبدیلیاں ’نارمل‘ نہیں بن جاتیں تب تک لوگوں کو صبر سے کام لینا ہوگا۔مگر بی بی سی سے رابطہ کرنے والی سعودی خواتین نے سوال اٹھایا ہے کہ آیا یہ منصوبہ حقیقت میں بھی اتنا ہی جامع ہے اور اس میں خواتین کی شمولیت کو یقینی بنایا جائے گا۔ ان کا کہنا ہے کہ خواتین کے خدشات اور امیدوں کو اب بھی سطحی انداز میں دیکھا جا رہا ہے۔ ان کے مطابق ہراسانی کا مسئلہ اس کی ایک مثال ہے جس کی وجہ سے سعودی خواتین ایسی تقاریب میں حصہ نہیں لے پاتیں جو دنیا بھر کے سیاحوں اور انفلوئنسرز کے لیے تو دستیاب ہیں لیکن سعودی عرب کے اپنے شہری ان سے محروم ہیں۔ 
Fun Funkar,،تصویر کا ذریعہRELIANCE ENTERTAINMENTرنبیر خان کی ہدایت کاری میں بننے والا سپورٹس ڈرامہ ’83‘ جمعہ کو ریلیز ہو رہا ہے۔ یہ فلم 1983 کے کرکٹ ورلڈ کپ میں انڈیا  کی جیت پر مبنی ہے۔ بدھ کو اس فلم کی خصوصی نمائش میں فلم میں کام کرنے والے اداکاروں اور 1983 کرکٹ ورلڈ کپ جیتنے والی حقیقی کرکٹ ٹیم کے کھلاڑیوں نے شرکت کی۔ رنویر سنگھ اس فلم میں اس وقت کے انڈین کپتان کپل دیو کا کردار ادا کر رہے ہیں۔ بہت سے لوگ کہہ رہے ہیں کہ کپل دیو کو اس فلم کے لیے 38 سال تک انتظار نہیں کرنا چاہیے تھا، اور یہ فلم پہلے بن جانی چاہیے تھی۔خصوصی سکریننگ میں اس فلم کو دیکھنے والی اداکارہ ارمیلا کوٹھارے نے ٹویٹ کیا، ’83 ایک زبردست فلم ہے۔ حقیقی زندگی اور فلمی زندگی کا ایک بہترین امتزاج۔ رنویر نے کپل دیو کے کردار میں کیا شاندار کام کیا ہے۔ تعریف کےلیے الفاظ نہیں ہیں۔ تمام اداکاروں اور اداکاراؤں نے اپنا کردار ادا کرنے میں کوئی کسر نہیں چھوڑی ہے۔‘،تصویر کا ذریعہRELIANCE ENTERTAINMENT36 سالہ رنویر سنگھ کپل دیو کا کردار ادا کر رہے ہیں جبکہ دیپیکا پڈوکون کپل دیو کی اہلیہ رومی بھاٹیہ کا کردار ادا کر رہی ہیں۔دپیکا اور رنویر سنگھ 2018 میں شادی کے بعد پہلی بار ایک ساتھ فلم کر رہے ہیں۔ فلم کے ہدایت کار کبیر خان نے اپنے ایک انٹرویو میں کہا تھا کہ دیپیکا کو کپل کی بیوی کا کردار دینے کی وجہ رنویر کی بیوی ہونا نہیں ہے۔کبیر خان نے انڈین ایکسپریس کو بتایا تھا، ’حقیقی زندگی کا جوڑا شادی کے بعد پہلی بار سکرین پر ایک ساتھ نظر آئے گا۔ لیکن میں اس کردار کے لیے دیپیکا کے پاس جاتا، چاہے وہ رنویر سے شادی نہ بھی کرتی۔ دیپیکا حیرت انگیز ہے۔ ایک اداکارہ ہیں۔ان کی موجودگی زبردست ہے۔‘ان کا مزید کہنا تھا ’اگرچہ رومی دیو کا کردار سکرین پر بہت زیادہ نظر نہیں آتا لیکن بہت اہم ہے۔ کچھ سال پہلے رومی اور کپل سے ملاقات ہوئی تو مجھے لگا کہ کپل رومی کے بغیر ادھورا ہے۔‘ ،تصویر کا ذریعہRELIANCE ENTERTAINMENTاب نظر ڈالتے ہیں ان ادکاروں پر جنہوں نے اس فلم میں عالمی فاتح انڈین کرکٹ ٹیم کے کھلاڑیوں کا کردار ادا کیا۔ کپل دیو اس فاتح ٹیم کے کپتان تھے۔ رنویر سنگھ ان کا کردار نبھا رہے ہیں۔ان کے علاوہ طاہر راج بھسین، جیوا، ثاقب سلیم، جتن سرنا، چراغ پاٹل، دنکر شرما، نشانت دہیا، ہارڈی سندھو، ساحل کھٹر، ایمی ورک، ادناتھ کوٹھارے، دھیری کاروا اور آر بدری بھی کھلاڑی کا کردار ادا کر رہے ہیںاداکار پنکج ترپاٹھی ٹیم مینیجر کے طور پر نظر آئیں گے اور دیپیکا پڈوکون کپل دیو کی بیوی کے طور پر نظر آئیں گی۔رنویر کہتے رہے ہیں کہ کپل دیو بننے کا سفر آسان نہیں تھا۔وہ کئی میڈیا ایونٹس میں کہہ چکے ہیں کہ ’کپل کو اسکرین پر لانے کے لیے چھ ماہ تک محنت کی، روزانہ چار گھنٹے کرکٹ کھیلنے کی کوشش کی۔ بیٹنگ کے ساتھ ساتھ ان کا بولنگ کا انداز بھی بہت مختلف تھا اور اس کے لیے میں روز کپل دیو سے ٹریننگ لیتا تھا۔‘،تصویر کا ذریعہRELIANCE ENTERTAINMENTہارڈی سندھو بطور مدن لالفلم میں مدن لال کا کردار ہارڈی سندھو ادا کر رہے ہیں۔ ہارڈی سندھو نے گلوکاری میں اپنے نام سے کافی شہرت پیدا کی ہے لیکن بطور اداکار '83' ان کی پہلی فلم ہوگی۔اپنے کردار سے خوش اور جذباتی ہارڈی سندھو نے اپنے سوشل میڈیا پر ایک جذباتی پوسٹ کرتے ہوئے اپنے مداحوں کو بتایا تھا کہ ان کے والد کا خواب تھا کہ ان کا بیٹا ایک دن ٹیم انڈیا کے لیے کھیلے۔وہ انڈیا کی انڈر 19 ٹیم کے لیے کھیل چکے ہیں لیکن انجری کے باعث انھیں کرکٹ کو خیرباد کہنا پڑا۔انھوں نے بتایا کہ ورلڈ کپ کھیلنا میرا خواب تھا، انجری کی وجہ سے جو میں حقیقی زندگی میں نہیں کر سکا، اب میں اسے حقیقی زندگی میں کرنے جا رہا ہوں۔ میں اپنے پہلے جنون کرکٹ پر فلم کر رہا ہوں۔  مدن لال سر نیشنل کرکٹ اکیڈمی میں بولنگ کوچ بھی تھے جب میں انڈر 19 انڈیا کے لیے کھیل رہا تھا۔‘ہارڈی کا کہنا ہے کہ ’شوٹنگ سے پہلے ہم سب کیمپ کا حصہ بنے، پہلے ممبئی گئے اور پھر دھرم شالہ گئے، وہاں ہم نے کچھ مہینے پریکٹس کی اور پھر ہم انگلینڈ چلے گئے، وہاں پہنچتے ہی ہمیں لگا کہ ہم انڈین کرکٹ کھیل رہے ہیں۔ ایسی ٹیمیں ہیں جو ورلڈ کپ کھیلنے آئی ہیں۔ ایسی فلم کا حصہ بننا اعزاز کی بات ہے۔‘،تصویر کا ذریعہRELIANCE ENTERTAINMENTبلوندر سنگھ سندھو کا کردار ادا کرنے والی ایمی ورک کو سندھو نے خود تربیت دی تھیپنجابی اداکار اور گلوکارہ ایمی ورک فلم میں بلوندر سنگھ سندھو کا کردار ادا کر رہے ہیں۔ایمی کہتے ہیں، ’آج اگر ہم سب اس فلم میں اچھے کرکٹر لگ رہے ہیں، تو اس کے پیچھے ہمارے کوچ کا ہاتھ ہے اور یہ کوچ کوئی اور نہیں بلکہ بلوندر صاحب ہیں جنہوں نے ہمیں فلم کے لیے ٹریننگ دی، یہ بہت بڑی بات ہے۔‘کپل دیو ایک بات کہتے ہیں جو رنویر سنگھ نے بھی فلم میں ایک مکالمے کی صورت میں کہی کہ 'جب بھی ہم یہ وردی پہن کر زمین پر اتریں تو اس وردی کے سامنے سب کچھ بھول جانا چاہیے۔ آپ کی ذاتی زندگی میں جو کچھ بھی ہو رہا ہے، اسے بھول کر صرف کھیل پر توجہ مرکوز کرنی چاہیے اور 83 کے ورلڈ کپ کے دوران بلوندر جی نے ایسا ہی کیا، اپنا درد چھپا کر دل سے کھیلا۔ آپ کو ان کی کہانی فلم دیکھنے کے بعد معلوم ہو جائے گی۔‘،تصویر کا ذریعہRELIANCE ENTERTAINMENT'83' میں سندیپ پاٹل کا کردار خود ان کے بیٹے چراغ پاٹل نے ادا کیا ہے۔حقیقی بیٹا اپنے والد کے کے کردار میںسابق انڈین کرکٹ کھلاڑی سندیپ پاٹل کو اس دور کا سب سے سٹائلش کرکٹر کہا جاتا تھا۔ فلم میں ان کا کردار کوئی اور نہیں بلکہ ان کے بیٹے چراغ پاٹل ادا کر رہے ہیں۔چراغ کا کہنا ہے کہ ’یہ میرے لیے بہت مشکل تھا کیونکہ میں کرکٹ کے بارے میں کچھ نہیں جانتا تھا اور میرے والد کے بہت سے مداح ہیں جو ان سے بہت پیار کرتے ہیں۔ اس لیے ہمیشہ یہ خوف رہتا تھا کہ کہیں میری وجہ سے ان کا نام خراب ہو جائے۔‘چراغ فلم 83 سے پہلے کئی مراٹھی اور ہندی فلموں کا حصہ رہ چکے ہیں۔ ،تصویر کا ذریعہRELIANCE ENTERTAINMENTطاہر راج بھسین سنیل گواسکر کا کردار ادا کر رہے ہیں۔طاہر راج بھسین اس فلم میں کرکٹ کے عظیم بلے بازوں میں سے ایک سنیل گواسکر کا کردار ادا کر رہے ہیں۔طاہر کہتے ہیں، ’اس فلم میں سنیل گواسکر جی کا سفر دیکھا جائے گا۔ 70 کی دہائی سے کھیلے جانے والے سپورٹس آئیکون، 83 کے ورلڈ کپ میں، وہ اپنے کیریئر کے اس مرحلے پر تھے جہاں ان کا نام سرفہرست تھا۔ ان کی پختگی میرے جیسے اداکار کے لیے یہ دکھانا بہت مشکل تھا۔ لیکن خوشی ہے کہ انھیں میرا کام پسند آیا۔‘،تصویر کا ذریعہRELIANCE ENTERTAINMENTساحل کھٹر سید کرمانی کا کردار نبھا رہے ہیںساحل کھٹر انڈین ٹیم کے قابل اعتماد وکٹ کیپر سید کرمانی کے کردار میں نظر آ رہے ہیں۔ساحل کا کہنا ہے کہ ’میں ایک رولر ہاکی کا کھلاڑی بھی رہا ہوں، اس لیے مجھے کھیلوں کا جنون تھا۔ میں سید کرمانی صاحب سے ملا، انھوں نے مجھے دستانے کے بارے میں بتایا، انھوں نے وکٹ پر کھیلنے کا طریقہ بھی بتایا۔ ٹریننگ کے دوران میں نے سید کو پریشان کیا۔ کرمانی، ہدایت کار کبیر خان کئی بار۔‘’کرمانی صاحب، بہت مہربان ہیں۔ انھوں نے مجھے اپنا قیمتی وقت دیا۔ ایک اور بات یہ تھی کہ کرمانی صاحب اور میں بھی ایک جیسے لگتے ہیں۔ بہت سے لوگوں کا خیال تھا کہ میں ان کا بیٹا ہوں۔‘،تصویر کا ذریعہRELIANCE ENTERTAINMENTثاقب سلیم، جو مہندر امرناتھ کا کردار ادا کر رہے ہیںجب انڈین ٹیم 1983 کے کرکٹ ورلڈ کپ کے فائنل میں پہنچی تو ویسٹ انڈیز کی طرف سے اسے کم سمجھا جا رہا تھا۔ خیال کیا جا رہا تھا کہ تجربہ کاروں سے بھری ویسٹ انڈیز ٹیم اسے آسانی سے شکست دے گی، لیکن ایسا نہیں ہوا۔انڈیا نے اس عظیم ٹیم کو 43 رنز سے شکست دے کر ٹائٹل اپنے نام کیا۔ اس جیت کے ہیرو مہندر امرناتھ تھے جو مین آف دی میچ قرار پائے۔ اداکار ثاقب سلیم اسی سابق کھلاڑی کے کردار میں نظر آ رہے ہیں۔ثاقب کا کہنا ہے کہ وہ کرکٹ کے بہت بڑے مداح رہے ہیں اور دہلی کے لیے انڈر 19 کھیل چکے ہیں۔انھوں نے بتایا کہ ’جب مجھے معلوم ہوا کہ ہدایت کار کبیر خان 83 بنا رہے ہیں اور رنویر سنگھ اس میں کپل دیو کا کردار ادا کر رہے ہیں تو میں بہت خوش ہوا، پھر تھوڑا سوچنے کے بعد ذہن میں آیا کہ اتنی بڑی ٹیم ہے 83 ورلڈ کپ کے باقی اداکاروں کی بھی ضرورت ہے، اسی لیے میں نے کبیر صاحب کو میسج کیا، انھوں نے مجھے دفتر بلایا، میں گیا، ادھر ادھر باتیں کیں اور اچانک کہا کہ میں یہ کردار کرنا چاہتا ہوں، مجھے یہ دے دیں۔ انھوں نے مجھے کرکٹ گراؤنڈ میں یہ کردار ادا کرنے کو کہا۔ ‘فلم میں اصلی موہندر امرناتھ بھی نظر آئیں گے، وہ اپنے والد اور سابق کرکٹر لالہ امرناتھ کے کردار میں نظر آئیں گے۔اس فلم میں جتن سرنا یشپال شرما، کیرتی آزاد کے طور پر دنکر شرما، دلیپ وینگسرکر کے طور پر آدیناتھ کوٹھارے، روی شاستری کے کردار میں دھیریہ کاروا، سنیل والسن کے کردار میں آر بدری اور راجر بنے ہیں۔ اس میں نشانت دہیا نظر آئیں گے۔فلم 83 دو سال کے طویل انتظار کے بعد 24 دسمبر کو ریلیز ہو رہی ہے۔یہ فلم ہندی، تامل، تیلگو، کنڑ اور ملیالم میں ریلیز ہوگی۔ دہلی حکومت نے فلم کو ٹیکس فری قرار دیا ہے۔ 
Fun Funkar,،تصویر کا ذریعہAli gul Pirعلی گل پیر کہتے ہیں کہ کامیڈی وہی ہے صرف میڈیم تبدیل ہو گیا ہے’یہ پاکستان کا کلچر ہے ہمارے ساتھ جو برائیاں ہو رہی ہیں اس پر ہم لطیفے بنا کر ہنستے ہیں یہ ہمارا سیلف ڈیفینس میکینزم ہے۔‘یہ کہنا ہے کہ علی گل پیر کا جو 12 برس سے ملک میں کامیڈی کے شعبے میں کام کر رہے ہیں۔ پاکستان میں بھی طنز و مزاح کی تاریخ پرانی ہے جس نے ادبی رسالوں اور کتابوں سے گزرتے ہوئے ریڈیو، ٹی وی، سٹیج اور ڈیجیٹل میڈیا تک کا سفر کیا ہے۔ماضی میں ان مزاح نگاروں کے موضوع روز مرہ کے معاملات اور سیاست بھی رہے ہیں مگر کیا موجودہ کامیڈی کے موضوعات تبدیل ہوئے ہیں؟ اس حوالے سے علی گل پیر کا کہنا ہے کہ ’موضوعات تو تبدیل نہیں ہوئے۔ بجلی کا مسئلہ تھا، کرپشن تھی، مہنگائی تھی ان پر کامیڈی ہوتی تھی۔ اس وقت ففٹی ففٹی (پی ٹی وی پر خاکوں کا پروگرام) تھا اب بھی وہ ہی مسائل چل رہے ہیں صرف دو تین مسائل کا اضافہ ہو گیا ہے۔‘ان کے مطابق ’ہمارے موضوعات کی معاشرے سے مشابہت ہے۔ اگر آپ کے گھر میں گیس نہیں آ رہی اور میں کوئی سیاست دان بن گیا، کوئی کریکٹر بن گیا اور اس پر کوئی مذاق کر دیا تو آپ اس پر ہنسیں گے۔‘نطالیہ گل سٹینڈ اپ کامیڈین ہیں جس کے لیے وہ اپنا بی ڈی ایس کا پروفیشن بھی چھوڑ چکی ہیں۔ ان کا کہنا ہے کہ کامیڈین سماج کے مسائل کی کافی حد تک عکاسی کرتے ہیں۔’میری حال ہی میں شادی ہوئی اور یہ ایک کووڈ شادی تھی اس پر میں نے ایک سٹینڈ اپ خاکہ بنایا جسے لوگ اپنی زندگی سے جوڑ سکتے تھے۔’میں نے بتایا کہ شادی میں کسی نے شکایت نہیں کی کیونکہ بوٹیاں بہت زیادہ تھی اور لوگ صرف چودہ تھے۔ آپ سوچیں جب کسی شادی میں بوٹیاں کم ہو جائیں تو خاندان کافی ناراض ہو جاتا ہے۔ اس طرح کہانی بیان کرتے ہیں چاہے پھر آپ ایک جملہ بھی بولتے ہیں تو لوگ اس میں مشابہت پاتے ہیں۔‘ نطالیہ گل جیلانی کہتی ہیں کہ یہ کامیڈین پر منحصر ہے کہ وہ کس انداز میں بات کرنا چاہ رہے ہیں۔ ’سیاست یا سماج کے بارے میں۔ اگر مجھے سیاست کے بارے میں کم معلوم ہے تو میں اس کے بارے میں مزاح نہیں کروں گی لیکن مجھے کرکٹ کے بارے میں پتا ہے تو میں نے اس پر مزاح کیا ہے۔‘ علی گل پیر کہتے ہیں کہ کامیڈی وہی ہے صرف میڈیم تبدیل ہو گیا ہے۔ ’پہلے ایک ہی سرکاری چینل ہوتا تھا جس میں ریاست سے منظور شدہ کامیڈی آتی تھی اس میں بھی شعیب منصور، انور مقصود اور معین اختر کی افزائش ہوئی اور وہ بڑے کامیاب بنے۔‘مرتضیٰ چوہدری کا کہنا ہے کہ ڈیجیٹل میڈیا ایک دو دھاری تلوار ہےمرتضیٰ چوہدری جیو نیوز، آج ٹی وی پر سیاسی طنز و مزاح کے پروگرام کرتے رہے ہیں۔ ان کا کہنا ہے کہ انھوں نے 15 سال ٹی وی کیا اور آجکل ڈیجیٹل ویڈیو کرتے ہیں لیکن یہ بھی ریگولر نہیں ہے تاہم اس کا جو ریسپانس ہے وہ 20 گنا زیادہ ملتا ہے۔مرتضیٰ کے مطابق اس کی وجہ یہ ہے کہ ڈیجیٹل تک رسائی ہر کسی کے پاس ہے۔ سمارٹ فونز آ گئے ہیں جبکہ اس کے برعکس ٹی وی کے لیے وقت نکالنا پڑتا ہے۔ وقفہ آتا ہے تو تسلسل ٹوٹ جاتا ہے اس لیے لوگ ڈیجیٹل پر زیادہ چیزیں دیکھ رہے ہیں۔‘ان کا یہ بھی کہنا تھا کہ ’اگر آپ ڈیجیٹل پر ٹی وی کی چیز ڈالتے ہیں تو اس کا ریسپانس اتنا نہیں آتا کیونکہ دونوں کے کام میں فرق ہے۔ اس میں آپ کو ایک ایسی ٹیگ لائن دینی ہے، ایک ایسی بات کرنی ہے کہ دیکھنے والا آپ کی طرف آ جائے پھر آپ نے اس کو گرفت میں رکھنا ہے۔ اس میں زیادہ ششکے بازی، گرافک بازی، آوازیں، ہیڈ لائن یہ سب کچھ دینا پڑتا ہے ٹی وی میں یہ معاملہ نہیں تو یہ مشکل ضرور ہے۔‘ مرتضی چوہدری  کا کہنا ہے کہ ٹی وی پر رات کو پروگرام نشرر مکرر ہو تو کالیں آنا شروع ہو جاتی ہیں کہ آپ نے کیا بول دیا۔ وزیراعظم ہاؤس سے فون آ رہے ہیں تو اب ہمیں لگتا ہے کہ اب آپ کے پاس ایک ہی پلیٹ فارم ہے وہ ڈیجیٹل ہے۔’ہم جیسے لوگ اس سینسر شپ سے گزر چکے ہیں۔ آج ہم اس وجہ سے ٹی وی نہیں کر پا رہے کیونکہ جس طرح کی سختی ہو رہی ہیں اس سے ایک صحافی بھی پریشان ہے، ایک طنز و مزاح والا بھی پریشان ہے۔ پچھلے دنوں وزیراعظم کی ایک تقریر سن رہا تھا کہ وہ کہہ رہے تھے کہ آپ مائیک لے کر لوگوں کے پاس جاتے ہی کیوں ہیں؟ جب یہ بات ہوتو پھر آپ کے پاس ڈیجیٹل میڈیم ہی رہ جاتا ہے، سینسر نے ہی ڈیجیٹل کو جنم دیا ہے۔‘برطانیہ میں جنم لینے اور امریکہ میں مقبولیت حاصل کرنے کے بعد سٹینڈ اپ کامیڈی نے برصغیر میں بھی قدم رکھا۔ انڈیا میں جب خواتین اس شعبے میں نظر آئیں تو پاکستان میں بھی اس کا رجحان بڑھا اور اس وقت ایک درجن سے زائد خواتین اس سے وابستہ ہیں جن مں نطالیہ گل بھی شامل ہیں۔نطالیہ گل کہتی ہیں کہ یونان کے زمانے سے دیکھ لیں عورتوں کا صرف مذاق اڑایا جاتا تھا، اس وقت سے لے کر یہ لہر آئی ہے اور اب عورتیں کامیڈی کر رہی ہیں۔ ’ہمیں دو قسم کے ریسپانس ملتے ہیں جب ہم ناظرین کے سامنے ہوتے ہیں اسی وقت ان کے قہقہوں سے اندازہ ہو جاتا ہے کہ لطف اندوز ہو رہے ہیں۔ اس کے بعد سیلفی آ کر لیتے ہیں تو معلوم ہوتا ہے کہ چلیں جی فین تو بن گئے، اس کے علاوہ اگر آپ پوسٹ کریں تو لوگ اپنے کمنٹس میں بتاتے ہیں کہ انھیں پسند ہے کہ نہیں۔ اس میں ہر طرح کے تبصرے کے لیے ہمیں تیار رہنا پڑتا ہے۔‘نطالیہ گل نے چند سال قبل سندھی سماج پر ایک سٹینڈ اپ کیا تھا جس پر انھیں شدید ردعمل کا سامنا کرنا پڑا تھا اور کچھ دن وہ اس شعبے سے دور رہیں لیکن والد کی ہمت افزائی کے بعد دوبارہ میدان میں اتریں۔  نطالیہ کے مطابق جو لوگ ٹکٹ لے کر شو میں آتے ہیں انھیں تو پتا ہوتا ہے کہ سٹینڈ اپ کامیڈی کیا ہے۔ وہ کھلے دماغ کے ساتھ آتے ہیںنطالیہ کے مطابق ’جو لوگ ٹکٹ لے کر شو میں آتے ہیں انھیں تو پتا ہوتا ہے کہ سٹینڈ اپ کامیڈی کیا ہے۔ وہ کھلے دماغ سے آتے ہیں کہ انھیں صرف ہنسنا ہے۔ یہ ناظرین ہمارے لیے آسان ہوتے ہیں لیکن جب ہم اس مواد کو آن لائن پوسٹ کرتے ہیں اور عوام دیکھتی ہے تو کافی مرتبہ ان کے لیے یہ ہضم کرنا دشوار ہو جاتا ہے کیونکہ کئی لوگوں کو نہیں معلوم کہ یہ ایک شو ہے، ایک فارمیٹ ہے۔ کسی کی دل آزاری کرنے کی ہماری کوئی نیت و ارادہ نہیں ہوتا۔‘نطالیہ گل کہتی ہیں کہ ان کا مقصد ہوتا ہے کہ لوگوں کو ہنسائیں۔ ’ہم احتیاط کرتے ہیں کہ محکوموں کا مذاق نہ اڑائیں، خواجہ سراؤں کا مذاق نہیں کرنا۔ اس سے قبل ان کا مذاق اڑایا جاتا تھا جیسے جگت بازی میں تو چہرے کی بناوٹ پر مزاح کیا جاتا ہے۔ کالے منھ والے، چٹے منھ والے جیسے فقرے کسے جاتے تھے، اب ہم کسی کو موٹا تک نہیں کہہ سکتے۔‘ ان کے مطابق ’اگر آپ تھیٹر میں جائیں تو بیگم والے لطیفے جاری ہیں لیکن ہماری کمیونٹی کسی کو ٹارگٹ نہیں کرتی۔ اخلاقیات ہے لیکن گالیوں پر پابندی نہیں۔ میں اپنے اوپن مائیک میں اجازت دیتی ہوں لیکن جیسے بڑے فورم آرٹس کونسل وغیرہ وہاں گالی کا کوئی لفظ استعمال نہیں کر سکتے۔ میں سمجھتی ہوں کہ یہ ایک آرٹ ہے اور وہ آرٹ تبھی کہلائے گا جب اس پر تنقید ہو اور لوگوں کی رائے سامنے آئے۔‘ کیا کامیڈی کی سرحدیں پھیل رہی ہیں؟معین اختر: لطیفے سنانے اور نقالی کرنے والا شریر لڑکا جو کامیڈی کا ’آئن سٹائن‘ بن گیاانڈین کامیڈین منور فاروقی کا شو منسوخ: ’خدا حافظ، اب میری بس ہو چکی ہے‘،تصویر کا ذریعہMurtaza Choudhryمرتضیٰ چوہدری کا کہنا ہے کہ ڈیجیٹل میڈیا دو دھاری تلوار ہے۔ ’ٹی وی میں ایک ایڈیٹر ہوتا تھا، مواد ایڈٹ کرنے والا ہوتا تھا، سینسر پالیسی ہوتی تھی، ہر کسی کی ایک مہارت ہوتی تھی اور ایک چیز فلٹر ہو کر بہتری کی طرف جاتی تھی۔ اب بڑا مشکل کام ہے۔ آپ نے ایک چیز سوچی اور کسی سٹوڈیو یا سیٹ اپ میں ریکارڈ کی۔ کوئی سینسر یا ایڈٹ کرنے والا نہیں ہے۔ آپ نے کچھ ایسی باتیں بھی کر دیں جو نہیں ہونی چاہیے تھیں یہاں آپ سیلف سینسر شپ سے بھی آگے بڑھ گئے۔ اس کے نتائج خطرناک ہو سکتے ہیں۔ ’اب ہم جیسا کوئی بندہ ڈیجیٹل پر کوئی کلپ ڈال رہا ہے تو اس کو 20 مرتبہ سوچنا پڑتا ہے کہ کیا مجھے یہ ڈالنا چاہیے جو ٹی وی پر ہم نہیں سوچتے تھے کیونکہ ہمیں پتا تھا کہ یہ سوچنا ہمارا کام نہیں ہے۔‘ اقبال لطیف پاکستان ٹیلیویژن میں پروڈیوسر رہے ہیں جہاں انھوں نے ففٹی، ففٹی سمیت کئی مزاحیہ ڈرامے کیے اور اس کے بعد اے آر وائی پر مزاحیہ خاکوں کا پروگرام لوز ٹاک کیا جس میں انور مقصود کے سکرپٹ پر معین اختر پرفارم کرتے تھے۔ اقبال لطیف کہتے ہیں کہ ’جو نوجوان لکھ رہے ہیں ان کا پھکڑ پن کی طرف جانے کا رجحان زیادہ ہے۔ لوگ اپنے بچوں اور فیملی کے ساتھ بیٹھ کر ذو معنی جملوں کو برداشت نہیں کر پاتے۔ ہم جب لکھواتے تھے تو لکھاری کے سکرپٹ کا ماہرانہ جائزہ لیا جاتا تھا۔ آج کے دور میں چند ہی ہوں گے جو معیاری ہوں گے۔ ہنسانا ہر کوئی چاہتا ہے لیکن اچھے جملے لکھ کر اچھا رجحان دے کر جو لکھتا ہے اس کی بہت کمی ہے۔‘ موجودہ کامیڈین پر تبصرہ کرتے ہوئے ان کا کہنا تھا کہ جب دیکھنے کو کچھ نہ ہو اور جو بھی دکھایا جا رہا ہے وہ دیکھنے پر مجبور ہوں تو اس کو پسند بھی کیا جاتا ہے۔ ’پاکستان میں ٹی وی کی تاریخ کے مطابق ٹی وی سرکاری ہو یا نجی پہلے کے ٹی وی میں فرق یہ تھا ہم کاروباری نقطہ نگاہ سے نہیں معیار کے اعتبار سے کام کرتے تھے۔ اب جو سودا بکتا ہے ہم وہی بیچنا چاہتے ہیں اس چکر میں ہم کافی چیزیں غیر معیاری کر جاتے ہیں۔‘ کراچی میں آرٹس کونسل سے لے کر مختلف آڈیٹوریمز اور لاہور میں الحمرا میں روایتی مزاحیہ سٹیج پروگرام ہوتے ہیں جبکہ آج کل کچھ کیفے سٹینڈ اپ کامیڈینز کو مدعو کرتے ہیں اور انھیں نجی دعوتوں میں بھی بلایا جاتا ہے۔اقبال لطیف کے مطابق جب دیکھنے کو کچھ نہ ہو اور جو بھی دکھایا جا رہا ہے وہ دیکھنے پر مجبور ہوں تو اس کو پسند بھی کیا جاتا ہےعلی گل پیر کہتے ہیں کہ کراچی میں اس وقت 80 سے زیادہ سٹینڈ اپ کامیڈین ہیں جو شوقیہ طور پر کام کرتے ہیں۔ ’یہ ایسا کام نہیں جس سے آپ کے اخراجات چل سکیں۔ میں کچھ ایسے لوگوں کو جانتا ہوں جو ڈیلیوری بوائے کی ملازمت کرتے ہیں اور شام کو سٹینڈ اپ کامیڈی کرتے ہیں۔‘ ’آپ سٹینڈ اپ کامیڈی کرتے ہیں۔ شو میں سو لوگ آتے ہیں، پانچ سو سے ہزار روپے ٹکٹ ہوتا ہے۔ وہ بھی اگر بڑے کامیڈین ہیں تو ایک لاکھ روپے کما لیے۔ وینیو کے ساتھ ففٹی ففٹی کا شیئر ہوتا ہے یعنی آپ کے پاس پچاس ہزار آئے۔ یہ تو وہ معروف کامیڈین ہیں جنھیں لوگ دیکھنے کے لیے ہزار روپے دیں گے۔ جو اوپن مائک پر پرفارم کر رہے ہیں وہ تو فری میں کرتے ہیں۔‘مرتضیٰ چوہدری کا کہنا ہے کہ چینل پر تنخواہ ہوتی تھی آپ کا ایک فلو تھا، اگر پاکستان میں اگر کوئی دعویٰ کرے تو بڑی بات ہے کہ پیسے بنا رہا ہے۔’آپ طنز تو کرتے ہی حکومت وقت کے خلاف ہیں یا جو طاقت ہوتی ہے اس کے خلاف لیکن ان طاقتوروں نے آج کل اپنے ڈیجیٹل میڈیا والے رکھے ہوئے ہیں۔ ہم جیسے لوگ اس جگہ نہیں۔ اس سے ظاہر ہے پیسہ نہیں بنے گا جو چینلز کے ذریعے بنتا تھا۔ حکومت نے جو پینل پر لوگ رکھے ہوئے ہیں اس میں آپ نہیں ہوتے، اس میں وہ ہوتے ہیں جو پروپیگنڈہ کر رہے ہوتے ہیں یا ایک سوچ بنا رہے ہوتے ہیں ان میں آپ کی جگہ نہیں ہوتی۔‘
Fun Funkar,،تصویر کا ذریعہPhillip Massey/ Getty Imagesسنہ 2014 سے 2016 کے درمیان روزینا ڈیوڈسن اور ان کے خاوند ویزلی کوئرک حمل ضائع ہونے کے 14 واقعات سے گزرےسابقہ مس ورلڈ روزینا ڈیوڈسن اور ان کے شوہر ویزلی کوئرک دونوں کا ہمیشہ سے خواب تھا کہ ان کے بچے ہوں۔ وہ دیکھتے تھے کہ ان کے دوستوں کے ہاں حمل کے بعد بچے پیدا ہو رہے تھے لیکن محض دو برسوں کے دوران وہ  حمل ضائع ہونے کے مسلسل 14 واقعات سے گزرے۔ روزینا یاد کرتی ہیں کہ یہ ’ہمارے لیے انتہائی پریشان کن تھا۔‘’ایک لمحے کے لیے ہم سوچتے تھے کہ ہم ایک نئی زندگی کو جنم دے رہے ہیں اور اچانک یہ احساس غائب ہو جاتا تھا۔ یہ دل ٹوٹنے کے مترادف تھا۔‘ تنبیہ: بعض قارئین کے لیے تحریر کے کچھ حصے پریشانی کا باعث بن سکتے ہیں۔روزینا سنہ 2003 میں مس ورلڈ مقابلے کی فاتح تھیں۔ ان کا کہنا تھا کہ مس کیرج یا حمل ضائع ہونے سے انھیں لگا کہ شاید ان کے جسم میں ہی کوئی خرابی ہے۔’میں نے بچے پیدا کرنے کی صلاحیت کے ساتھ جنم لیا تھا لیکن یہ نظام اس طرح کام نہیں کر رہا تھا جیسے اسے کرنا چاہیے تھا۔‘لیڈی ان ریڈ کے گلوکار کریس ڈی برگ کی بیٹی روزینا کا کہنا تھا کہ دوستوں اور خاندان سے بات کرنے سے انھیں کچھ حد تک حوصلہ ملا۔ مگر وہ کہتی ہیں کہ ’ایک جوڑا ہونے کے ناطے آپ کو مل کر اس کا مقابلہ کرنے کا طریقہ ڈھونڈنا پڑتا ہے۔‘روزینا نے بی بی سی کے ایک ریڈیو پروگرام ’گڈ مارننگ السٹر‘ میں اس بات کی مزید وضاحت کی کہ ’سنہ 2017 کے وسط میں ہم کسی نتیجے پر نہیں پہنچ پا رہے تھے۔‘’میں نے اپنے شوہر سے کہا کہ مجھے لگتا ہے میں وہ خاتون نہیں بن سکوں گی جو آپ کو ایک خاندان دے سکے۔ مجھے معلوم تھا کہ وہ والد بننے کے لیے بےقرار تھے۔ یہ ان کا بھی خواب تھا۔‘مگر جواب میں ان کے شوہر نے ان سے کہا کہ ’روزی، ہم ایک اچھی زندگی گزاریں گے، بے شک اگر ہم ایک خاندان نہ بنا سکیں۔ ہم سوچ سمجھ کر کوئی طریقہ نکال لیں گے۔‘روزینا بتاتی ہیں کہ ’وہ میرے ساتھ رہے لیکن یہ بات آسانی سے لوگوں کو ایک دوسرے سے الگ کرسکتی ہے۔‘،تصویر کا ذریعہAndreas Rentz/ Getty Imagesتصویر میں روزیرنا ڈیوڈسن اپنے والد اور گلوکار کریس ڈی برگ کے ساتھحمل ضائع ہونے کے بعد روزینا کے مختلف طبی ٹیسٹ ہوئے اور انھوں نے ماہرین کی ایک نہ ختم ہونے والی فہرست سے رجوع کیا تا کہ ’یہ پتا لگایا جاسکے کہ آخر ممکنہ طور پر غلطی کہاں ہوئی۔‘ پھر اس جوڑے نے ایسے دوستوں سے رجوع کیا جنھوں نے سروگیسی (کسی دوسرے کی کوکھ سے بچے کی پیدائش) کا راستہ اپنایا تھا اور ان کا تجربہ اچھا رہا۔ یہ بھی پڑھیے’تم مرتے مرتے بچی ہو، اب کبھی بچہ پیدا کرنے کی کوشش نہ کرنا‘پاکستان کا پہلا ٹیسٹ ٹیوب بےبی جسے 'گناہ' اور 'حرام' قرار دیا گیاسروگیسی: بچوں کو ’بیچنے‘ کے مترادف یا ’تحفہ‘ آئی وی ایف مکس اپ: ’ہمارے ہاں ایک اجنبی کے بچے کی پیدائش ہوئی تھی‘روزینا کے مطابق اس سے ان کی حوصلہ افزائی ہوئی اور انھوں نے اپنے شوہر کے ساتھ مل کر اپنے لیے اس بارے میں تحقیقات شروع کردی۔ ان کا کہنا ہے کہ ’ہم نے اس بارے میں تمام طبی اور قانونی مشورے حاصل کر لیے تھے۔‘وہ یاد کرتی ہیں کہ ایک سال کی تگ و دو کے بعد انھوں نے خون کے ٹیسٹ اور معاہدوں پر دستخط کیے جس سے سنہ 2019 کے آغاز میں ایگز جمع کرنے کا عمل شروع ہوا۔ (آئی وی ایف ایک ایسا طریقہ کار ہے جس کے دوران عورت کے ایگز (انڈوں) کو مرد کے سپرم سے لیبارٹری میں فرٹیلائز کیا جاتا ہے اور اس کے بعد جنین کو عورت کے رحم (بچہ دانی) میں ڈالا جاتا ہے۔)ان کا کہنا ہے کہ ’میرے لیے سروگیسی کا فیصلہ مشکل تھا۔ مجھے اس دوران اپنے احساسات سے مقابلہ کرنا پڑا کہ ’کوئی دوسری ماں کیسے میرا حمل، میرا بچہ اپنے پیٹ میں پال سکتی ہے؟‘’پھر ہم نے فیصلہ کیا کہ ہمارے پاس یہ واحد راستہ ہے۔‘اس جوڑے نے کمرشل سروگیسی کا طریقہ اختیار کیا کیونکہ ’ہم چاہتے تھے کہ کسی کا استحصال نہ ہو‘ حالانکہ انھیں لگا کہ یہ بہتر ہوگا اگر انھیں سروگیٹ ماں کے ساتھ تعلق نہ بنانا پڑے۔ آخری سکین پر انھوں نے سروگیٹ ماں سے رابطہ کیا اور اس کے بعد ہی ان کی بیٹی سوفیا کی پیدائش ہوگئی۔ ’یہ ایک غیر معمولی تجربہ تھا‘سنہ 2019 میں اس طریقے کی کامیابی کے بعد روزینا نے فیصلہ کیا کہ وہ دوبارہ 2020 میں سروگیسی کی مدد لیں گے۔ تاہم یہ منصوبہ کامیاب نہ ہوسکا جب انھیں پتا چلا کہ وہ جڑواں بچوں کے ساتھ حاملہ تھیں۔اپریل 2020 میں جب ریپبلک آف آئر لینڈ میں کووڈ 19 کی عالمی وبا کے باعث لاک ڈاؤن لگا تو انھیں ’تھکاوٹ، سر چکرانا اور کچھ جذباتی‘ محسوس ہوا تو انھوں نے حمل کا ٹیسٹ کرایا۔ ان کا کہنا ہے کہ ’فوراً اس کے نتائج دو گہری گلابی لائنز آئیں‘ جو ان کے لیے ’ایک غیر معمولی بات تھی‘ اور وہ آج بھی ’اس بارے میں بہت سوچتی ہیں۔‘اپنی اور اپنے شوہر کی کہانی بتا کر روزیرنا یہ امید کرتی ہیں کہ وہ حمل کی صلاحیت اور مس کیرج (اسقاط حمل) کے بارے میں سماجی رویوں کو بدل سکیں گی۔ وہ کہتی ہیں کہ ’ہم ان تمام برسوں کے دوران اس کا مقابلہ کر رہے تھے۔ یہ مشکل میں امید کی ایک کہانی تھی۔‘’میں اس سب سے متاثر ہونے کے بعد اب بھی اس کا ذہنی دباؤ محسوس کرتی ہوں۔ مجھے یقین نہیں ہوتا کہ ہم اس سے نکل گئے اور ایک خاندان بن کر ابھرے۔‘وہ مزید بتاتی ہیں کہ ’میں ایسی خواتین اور جوڑوں سے تعلق محسوس کرتی ہوں کہ ہماری طرح اتنے خوش قسمت نہیں رہے۔‘